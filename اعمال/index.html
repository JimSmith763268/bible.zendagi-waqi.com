<!doctype html>

<html lang="fa">
<head>
  <meta charset="utf-8">

  <title>اعمال رسولان</title>

  <link rel="stylesheet" href="/css/style.css">
  <script>var nc = 28;</script>
  <script src="/js/script.js"></script>
</head>

<body dir="rtl">
<a id="top"></a>

<div id="navbar">
  <div id="navbar-container">
    <div>
      <a href="javascript:window.scroll(0,0)" style="margin-left: 1em">
        <svg class="MuiSvgIcon-root MuiSvgIcon-fontSizeMedium MuiBox-root css-1om0hkc" focusable="false" aria-hidden="true" viewBox="0 0 24 24" data-testid="ArrowUpwardIcon"><path d="m4 12 1.41 1.41L11 7.83V20h2V7.83l5.58 5.59L20 12l-8-8-8 8z"></path></svg>
      </a>    
    </div>
    <div>
      <span>فصل </span>
      <select id="list" oninput="scrollToChapter(this)">
        
        <option value="c1">۱</option>
        
        <option value="c2">۲</option>
        
        <option value="c3">۳</option>
        
        <option value="c4">۴</option>
        
        <option value="c5">۵</option>
        
        <option value="c6">۶</option>
        
        <option value="c7">۷</option>
        
        <option value="c8">۸</option>
        
        <option value="c9">۹</option>
        
        <option value="c10">۱۰</option>
        
        <option value="c11">۱۱</option>
        
        <option value="c12">۱۲</option>
        
        <option value="c13">۱۳</option>
        
        <option value="c14">۱۴</option>
        
        <option value="c15">۱۵</option>
        
        <option value="c16">۱۶</option>
        
        <option value="c17">۱۷</option>
        
        <option value="c18">۱۸</option>
        
        <option value="c19">۱۹</option>
        
        <option value="c20">۲۰</option>
        
        <option value="c21">۲۱</option>
        
        <option value="c22">۲۲</option>
        
        <option value="c23">۲۳</option>
        
        <option value="c24">۲۴</option>
        
        <option value="c25">۲۵</option>
        
        <option value="c26">۲۶</option>
        
        <option value="c27">۲۷</option>
        
        <option value="c28">۲۸</option>
        
      </select>    
      <span></span>
    </div>
  </div>
</div> 



<div class="button-container">
  

  
  <a href="mailto:zendagiwaqi@gmail.com">
    <svg xmlns="http://www.w3.org/2000/svg" viewBox="0 0 24 24" fill="black"><path d="M0 0h24v24H0z" fill="none"/><path d="M20 4H4c-1.1 0-1.99.9-1.99 2L2 18c0 1.1.9 2 2 2h16c1.1 0 2-.9 2-2V6c0-1.1-.9-2-2-2zm0 4l-8 5-8-5V6l8 5 8-5v2z"/></svg>
  </a>
  

  

  
  <a href="/">
    <svg class="MuiSvgIcon-root MuiSvgIcon-fontSizeMedium MuiBox-root css-1om0hkc" focusable="false" aria-hidden="true" viewBox="0 0 24 24" data-testid="HomeIcon"><path d="M10 20v-6h4v6h5v-8h3L12 3 2 12h3v8z"></path></svg>
  </a>
  


</div>


<div class="book-container">


  
  <h1>اعمال </h1>
  
  
  
  
  
  
  
  
  
  
  
  
  
  
  
  
  
  
  
  <a id="c1"></a>
  <h2>فصل اول </h2>
  <p>
    <span class="verse-marker">۱</span>تِیوفیلوس عزیزم، من در اولین رساله خود دربارۀ تمام اعمال و تعالیم عیسی از ابتدا <span class="verse-marker">۲</span>تا روزیکه بوسیله روح‌القدس اوامر لازم را به رسولان برگزیدۀ خود داد و به آسمان برده شد به تو نوشتم: <span class="verse-marker">۳</span>او پس از مرگ، با دلایل بسیار، خود را به این کسان زنده نشان داد و مدت چهل روز بار‌ها به ایشان ظاهر شد و دربارۀ پادشاهی خدا با آن‌ها صحبت کرد. <span class="verse-marker">۴</span>وقتی او هنوز در بین آنها بود به ایشان گفت: «اورشلیم را ترک نکنید بلکه در انتظار آن وعدۀ پدر، که در خصوص آن به شما گفته بودم، باشید. <span class="verse-marker">۵</span>یحیی با آب تعمید می‌داد اما بعد از چند روز شما با روح‌القدس تعمید خواهید یافت.» </p>
  <h3>صعود عیسی‌مسیح </h3>
  <p>
    <span class="verse-marker">۶</span>پس هنگامی که همه دور هم جمع بودند از او پرسیدند: «خداوندا، آیا وقت آن رسیده است که تو بار دیگر سلطنت را به اسرائیل بازگردانی؟» <span class="verse-marker">۷</span>عیسی جواب داد: «برای شما لزومی ندارد که تاریخ‌ها و زمان‌هایی را که پدر در اختیار خود نگه‌داشته است، بدانید. <span class="verse-marker">۸</span>اما وقتی روح‌القدس بر شما نازل شود قدرت خواهید یافت و در اورشلیم و تمام یهودیه و سامره و تا دورافتاده‌ترین نقاط دنیا شاهدان من خواهید بود.» <span class="verse-marker">۹</span>همینکه عیسی این را گفت، در حالیکه همه می‌دیدند، بالا برده شد و ابری او را از نظر ایشان ناپدید ساخت. </p>
  <p>
    <span class="verse-marker">۱۰</span>هنگامی که او می‌رفت و چشمان آنها هنوز به آسمان دوخته شده بود دو مرد سفید پوش در کنار آنها ایستادند <span class="verse-marker">۱۱</span>و پرسیدند: «ای مردان جلیلی، چرا اینجا ایستاده‌اید و به آسمان می‌بینید؟ همین عیسی که از پیش شما به آسمان بالا برده شد، همانطوریکه بالا رفت و شما دیدید، دوباره به همین طریق باز خواهد گشت.» </p>
  <h3>انتخاب جانشین یهودا </h3>
  <p>
    <span class="verse-marker">۱۲</span>آنگاه شاگردان از کوه زیتون، که فاصلۀ آن تا اورشلیم فقط یک کیلومتر است، به اورشلیم بازگشتند. <span class="verse-marker">۱۳</span>همینکه به شهر داخل شدند به بالاخانه‌ای که محل اقامت آن‌ها بود رفتند. پِترُس و یوحنا، یعقوب و اَندریاس، فیلیپُس و توما، بَرتولما و متی، یعقوب پسر حَلفی و شمعون فدایی و یهودا پسر یعقوب در آنجا بودند. <span class="verse-marker">۱۴</span>اینها همه با زنان و مریم مادر عیسی و برادران او با یکدل دور هم جمع می‌شدند تا وقت خود را صرف دعا نمایند. </p>
  <p>
    <span class="verse-marker">۱۵</span>در آن روز ‌ها پِترُس در برابر برادران که عده آنها تقریباً یکصد و بیست نفر بود ایستاد و گفت: <span class="verse-marker">۱۶</span>«ای برادران پیشگویی که روح‌القدس به زبان داود نموده است لازم بود در مورد یهودا رهنمای دستگیر کنندگان عیسی تمام شود، <span class="verse-marker">۱۷</span>زیرا او یکی از ما بود و در خدمت ما شرکت داشت. <span class="verse-marker">۱۸</span>او با پولی که از بابت اجرت شرارت خود دریافت نمود، قطعه زمینی خرید و در آن با سر سقوط کرد و از میان پاره شد و تمام روده ‌هایش بیرون ریخت <span class="verse-marker">۱۹</span>و این امر به اطلاع جمیع ساکنان اورشلیم رسید و آن قطعه زمین را به زبان خود شان «حَقَل دَما» ـ یعنی زمین خون ـ نامیدند.» <span class="verse-marker">۲۰</span>پِترُس ادامه داد و گفت: «زیرا در کتاب زبور نوشته شده است: «خانۀ او ویران باد و دیگر کسی در آن ساکن نشود.» و همچنین آمده است: «خدمتش نیز به دیگری سپرده شود.» </p>
  <p>
    <span class="verse-marker">۲۱</span>بنابر این یکنفر که پیوسته در تمام مدتی که عیسی خداوند با ما نشست و برخاست داشت، <span class="verse-marker">۲۲</span>یعنی از روزی که یحیی به تعمید در آب پرداخت تا روزیکه عیسی از میان ما بالا برده شد، در میان ما با ما بوده باید به عنوان شاهد بر رستاخیز او به جمع ما بپیوندد.» </p>
  <p>
    <span class="verse-marker">۲۳</span>آنگاه نام دو نفر را که یکی یوسف معروف به بَرسابا (که لقب یوستوس هم داشت) و دیگری مَتیاس بود، برای این خدمت پیشنهاد کردند <span class="verse-marker">۲۴</span>و دعا کرده گفتند: «ای خداوندیکه از قلوب همه انسانها آگاهی، به ما نشان بده که کدامیک از این دو نفر را انتخاب کرده‌ای <span class="verse-marker">۲۵</span>که جانشین یهودا بشود؛ زیرا که او سِمَت خدمت و رسالت خود را از دست داد تا به جائیکه سرنوشت او بود برود.» <span class="verse-marker">۲۶</span>پس قرعه انداختند و قرعه به نام مَتیاس اصابت کرد و به این ترتیب او در شمار آن یازده رسول درآمد. </p>
  <a id="c2"></a>
  <h2>فصل دوم </h2>
  <h3>نزول روح‌القدس </h3>
  <p>
    <span class="verse-marker">۱</span>وقتی روز عید پنتیکاست رسید، همۀ شاگردان در یکجا با یکدل جمع بودند. <span class="verse-marker">۲</span>ناگهان صدایی شبیه وزش باد شدید از آسمان آمد و تمام خانه‌ای را که در آن نشسته بودند پُر ساخت. <span class="verse-marker">۳</span>در برابر چشم آنها زبانه ‌هایی مانند زبانه‌های آتش ظاهر شد که از یکدیگر جدا گشته و بر هر یک از آنها قرار گرفت. <span class="verse-marker">۴</span>همه از روح‌القدس پُر گشتند و به طوری که روح به ایشان قدرت تکلم بخشید به زبان‌های دیگر شروع به صحبت کردند. </p>
  <p>
    <span class="verse-marker">۵</span>در آن زمان یهودیان خداپرست از تمام ملت‌های زیر آسمان، در اورشلیم اقامت داشتند. <span class="verse-marker">۶</span>وقتی آن صدا به گوش رسید، جمعیت گرد آمدند و چون هر کس به زبان خود سخنان رسولان را شنید، همه غرق حیرت شدند <span class="verse-marker">۷</span>و در کمال تعجب اظهار داشتند: «مگر همه این کسانی که صحبت می‌کنند جلیلی نیستند؟ <span class="verse-marker">۸</span>پس چطور است که همه ما فرداً فرد پیام آنها را بزبان خود ما می‌شنویم؟ <span class="verse-marker">۹</span>ما که از پارتیان و مادیان و ایلامیان و اهالی بین‌النهرین و یهودیه و کَپَدوکیه و پُنطُس و ایالات آسیا <span class="verse-marker">۱۰</span>و فریجیه و پمفیلیه و مصر و نواحی لیبی که متصل به قیروان است و زائران رومی، هم یهودیان و هم آنانی که دین یهود را پذیرفته‌اند، <span class="verse-marker">۱۱</span>و اهالی کریت و عربستان هستیم، شرح کارهای بزرگ خدا را بزبان خود ما می‌شنویم.» <span class="verse-marker">۱۲</span>همه حیران و سرگردان به یکدیگر می‌گفتند: «یعنی چه؟» <span class="verse-marker">۱۳</span>اما بعضی مسخره‌کنان میگفتند: «اینها از شراب تازه مست شده‌اند.» </p>
  <h3>پیام پِترُس </h3>
  <p>
    <span class="verse-marker">۱۴</span>اما پِترُس با آن یازده رسول برخاست و صدای خود را بلند کرد و خطاب به جماعت گفت: «ای یهودیان و ای ساکنان اورشلیم، توجه کنید: بدانید و آگاه باشید که <span class="verse-marker">۱۵</span>بر خلاف گمان شما این مردان مست نیستند؛ زیرا اکنون ساعت نُه صبح است. <span class="verse-marker">۱۶</span>بلکه این همان چیزی است که یوئیل نبی در نظر داشت وقتی گفت: </p>
  <p class="verse1">
    <span class="verse-marker">۱۷</span>«خدا می‌فرماید در زمان آخر چنین خواهم کرد: از روح خود بر تمام انسانها می‌بارانم و پسران و دختران شما نبوّت خواهند کرد و جوانان شما رؤیاها و پیران شما خوابها خواهند دید. <span class="verse-marker">۱۸</span>بلی، حتی بر غلامان و کنیزان خود در آن ایام از روح خود خواهم بارانید و ایشان نبوّت خواهند کرد. <span class="verse-marker">۱۹</span>و در آسمان عجایب و بر روی زمین نشانه‌هائی ظاهر خواهم نمود، یعنی خون، آتش و دود غلیظ. <span class="verse-marker">۲۰</span>پیش از آمدن آن روز بزرگ و پُر شکوه خداوند، آفتاب تاریک خواهد شد و ماه رنگ خون خواهد گرفت <span class="verse-marker">۲۱</span>و چنان خواهد شد که هر که نام خداوند را بخواند نجات خواهد یافت.» </p>
  <p>
    <span class="verse-marker">۲۲</span>ای مردان اسرائیلی به این سخنان گوش دهید. عیسی ناصری مردی بود که خدمتش از جانب خدا بوسیله معجزات و عجایب و نشانه ‌هائی که خدا توسط او در میان شما انجام داد به ثبوت رسید، همانطوریکه خود شما خوب میدانید. <span class="verse-marker">۲۳</span>شما این مرد را، که مطابق نقشه و پیش‌دانی خدا به دست شما تسلیم شد، به وسیلۀ گناهکاران به صلیب میخکوب کردید و کشتید. <span class="verse-marker">۲۴</span>اما خدا او را زنده کرد و از عذاب مرگ رهایی داد، زیرا محال بود مرگ بتواند او را در چنگ خود نگه دارد. <span class="verse-marker">۲۵</span>داود دربارۀ او می‌فرماید: </p>
  <p class="verse1">«خداوند را همیشه پیش روی خود می‌بینم. چونکه در دست راست من است، لغزش نمی‌خورم. <span class="verse-marker">۲۶</span>از این رو دل من خوشی و زبانم شادمانی می‌کند. بدنم نیز در امید ساکن می‌باشد، <span class="verse-marker">۲۷</span>زیرا جانم را در عالم مرگ ترک نمی‌کنی و نمی‌گذاری که قدوست فساد را ببیند. <span class="verse-marker">۲۸</span>تو راه زندگی را به من شناسانیده‌ای و با حضور خود مرا از شادمانی پُر خواهی کرد.» </p>
  <p>
    <span class="verse-marker">۲۹</span>ای برادران دربارۀ پدر ما داود واضع باید بگویم که او نه فقط مُرد و به خاک سپرده شد بلکه مقبرۀ او نیز تا به امروز در میان ما باقی است. <span class="verse-marker">۳۰</span>و چون او نبی بود و می‌دانست که خدا برای او سوگند یاد کرده است که از نسل او کسی را بر تخت سلطنت بنشاند، <span class="verse-marker">۳۱</span>از قبل، رستاخیز مسیح را پیش‌بینی نموده دربارۀ آن گفت: </p>
  <p class="verse1">«او در عالم مرگ ترک نشد و جسد او هرگز فاسد نگردید.» </p>
  <p class="no-indent">
    <span class="verse-marker">۳۲</span>خدا همین عیسی را پس از مرگ زنده کرد و همه ما بر آن شاهد هستیم. <span class="verse-marker">۳۳</span>حال که عیسی به دست راست خدا بالا بُرده شده، روح‌القدس وعده شده را از پدر یافته و به ما ریخته است، شما این چیز‌ها را می‌بینید و می‌شنوید. <span class="verse-marker">۳۴</span>زیرا داود به عالم بالا صعود نکرد اما خود او می‌گوید: </p>
  <p class="verse1">«خداوند به خداوند من گفت: به‌دست راست من بنشین <span class="verse-marker">۳۵</span>تا دشمنانت را زیر پای تو اندازم.» </p>
  <p>
    <span class="verse-marker">۳۶</span>پس ای جمیع قوم اسرائیل، به یقین بدانید که خدا این عیسی را که شما مصلوب کردید، خداوند و مسیح ساخته است.» </p>
  <p>
    <span class="verse-marker">۳۷</span>وقتی آن‌ها این را شنیدند دل‌های شان شکست و از پِترُس و دیگر رسولان پرسیدند: «ای برادران، چه کنیم؟» <span class="verse-marker">۳۸</span>پِترُس به ایشان گفت: «توبه کنید و همه شما فرداً فرد برای آمرزش گناهان تان به نام عیسی‌مسیح تعمید بگیرید که روح‌القدس یعنی بخشش خدا را خواهید یافت، <span class="verse-marker">۳۹</span>زیرا این وعده برای شما و فرزندان شما و برای کسانی است که دور هستند یعنی هر که خداوند، خدای ما او را بخواند.» </p>
  <p>
    <span class="verse-marker">۴۰</span>پِترُس با سخنان بسیار دیگر شهادت می‌داد و آنها را تشویق می‌کرد و می‌گفت: «خود را از این اشخاص نادرست جدا کنید.» <span class="verse-marker">۴۱</span>پس کسانیکه پیام او را پذیرفتند تعمید یافتند و در همان روز تقریباً سه هزار نفر به ایشان پیوستند. <span class="verse-marker">۴۲</span>آنها همیشه وقت خود را با شنیدن تعالیم رسولان و مشارکت برادرانه و پاره کردن نان و دعا می‌گذرانیدند. </p>
  <h3>روش زندگی ایمانداران </h3>
  <p>
    <span class="verse-marker">۴۳</span>در اثر عجایب و معجزات بسیاری که توسط رسولان به عمل می‌آمد، خوف خدا بر همه افتاده بود. <span class="verse-marker">۴۴</span>تمام ایمانداران با هم همدست و در مال همدیگر شریک بودند. <span class="verse-marker">۴۵</span>مال و دارایی خود را می‌فروختند و به نسبت احتیاج هرکس بین خود تقسیم می‌کردند. <span class="verse-marker">۴۶</span>آنها هر روز در عبادتگاه دور هم جمع می‌شدند و در خانه‌های خود نان را پاره میکردند و با دلخوشی و صمیمیت با هم غذا می‌خوردند. <span class="verse-marker">۴۷</span>خدا را حمد می‌کردند و مورد احترام همۀ مردم بودند و خداوند هر روز کسانی را که نجات می‌یافتند، به جمع ایشان می‌افزود. </p>
  <a id="c3"></a>
  <h2>فصل سوم </h2>
  <h3>شفای شل مادرزاد </h3>
  <p>
    <span class="verse-marker">۱</span>یکروز در ساعت سه بعد از ظهر که وقت دعا بود، پِترُس و یوحنا به عبادتگاه می‌رفتند. <span class="verse-marker">۲</span>در آنجا مردی شل مادرزاد بود که هر روز او را در پیش دروازۀ عبادتگاه، که به «دروازۀ زیبا» معروف بود، می‌گذاشتند تا از کسانیکه به درون عبادتگاه می‌رفتند صدقه بگیرد. <span class="verse-marker">۳</span>وقتی پِترُس و یوحنا را دید که به عبادتگاه میروند تقاضای صدقه کرد. <span class="verse-marker">۴</span>اما پِترُس و یوحنا طرف او دیدند و پِترُس به او گفت: «به ما نگاه کن.» <span class="verse-marker">۵</span>او به خیال اینکه چیزی از آنها خواهد گرفت با چشمانی پُر توقع طرف ایشان دید. <span class="verse-marker">۶</span>اما پِترُس گفت: «من طلا و نقره ندارم، اما آنچه دارم به تو می‌دهم. به نام عیسی‌مسیح ناصری به تو امر میکنم: برخیز و راه برو.» <span class="verse-marker">۷</span>آنگاه پِترُس دست راستش را گرفت و او را از زمین بلند کرد. فوراً پاها و بند پاهای او قوت گرفتند. <span class="verse-marker">۸</span>او از جا پرید، روی پاهای خود ایستاد و در راه رفتن شد و جست و خیز‌کنان و خدا را حمد‌گویان همراه ایشان داخل عبادتگاه شد. <span class="verse-marker">۹</span>همه مردم او را روان و حمد‌گویان دیدند <span class="verse-marker">۱۰</span>و وقتی فهمیدند که او همان کسی است که قبلاً در پیش «دروازۀ زیبا» می‌نشست و صدقه می‌گرفت، از آنچه بر او واقع شده بود غرق تعجب و حیرت شدند. </p>
  <h3>پیام پِترُس در عبادتگاه </h3>
  <p>
    <span class="verse-marker">۱۱</span>در حالیکه او به پِترُس و یوحنا چسپیده بود و از آنها جدا نمی‌شد، جمیع مردم با حیرت در ایوان سلیمان بطرف آنها دویدند. <span class="verse-marker">۱۲</span>وقتی پِترُس دید که مردم می‌آیند گفت: «ای اسرائیلی ها چرا از دیدن این امر تعجب می‌کنید؟ چرا طرف ما می‌بینید؟ خیال می‌کنید که ما این شخص را با تقوی و نیروی خود شفا داده‌ایم؟ <span class="verse-marker">۱۳</span>خدای ابراهیم و اسحاق و یعقوب، خدای اجداد ما، بندۀ خود عیسی را به جلال رسانیده است. بلی، شما عیسی را به مرگ تسلیم نمودید و در حضور پیلاطُس او را رد کردید در حالیکه پیلاطُس تصمیم گرفته بود او را آزاد کند. <span class="verse-marker">۱۴</span>شما بودید که قدوس خدا یعنی آن مرد عادل را انکار کردید و آزادی یکنفر قاتل را خواستار شدید <span class="verse-marker">۱۵</span>و به این طریق آن سرچشمۀ زندگی را کشتید، اما خدا او را پس از مرگ زنده کرد و ما شاهد این واقعه هستیم. <span class="verse-marker">۱۶</span>قدرت نام عیسی این شخص را که می‌بیند و می‌شناسید نیرو بخشیده است. بوسیلۀ ایمان به نام او اینکار انجام شده است. بلی، در حضور جمیع شما ایمان به عیسی او را سالم و تندرست ساخته است. <span class="verse-marker">۱۷</span>و اما ای برادران، می‌دانم که شما مثل حکمرانان خود این کار را از روی غفلت انجام دادید. <span class="verse-marker">۱۸</span>ولی خدا به این طریق به آن پیشگویی‌هائی که مدتها پیش بوسیله جمیع انبیای خود فرموده بود که مسیح او می‌آید تا رنج و آزار ببیند، تحقق بخشید. <span class="verse-marker">۱۹</span>پس توبه کنید و به سوی خدا بازگشت نمائید تا گناهان شما محو گردد. <span class="verse-marker">۲۰</span>و زمان تجدید زندگی از پیشگاه خداوند فرا رسد و خدا، عیسی یعنی آن مسیح وعده شده را که از پیش برای تان برگزیده بود بفرستد. <span class="verse-marker">۲۱</span>همانطور که خدا به وسیلۀ انبیای مقدس خود از مدتها پیش اعلام نموده، او باید تا زمانی که همه چیز تازه و نو شود در آسمان بماند. <span class="verse-marker">۲۲</span>موسی فرمود: «خداوند، خدای شما نبی‌ای مانند من برای شما از میان برادران شما بر‌می‌انگیزد، به آنچه او به شما می‌گوید گوش دهید. <span class="verse-marker">۲۳</span>و هر کس از اطاعت آن نبی سر باز زند از جمع اسرائیلی ها ریشه‌کن شود.» <span class="verse-marker">۲۴</span>و همچنین تمام انبیاء از سموئیل به بعد یک صدا زمان حاضر را پیشگویی می‌کردند. <span class="verse-marker">۲۵</span>شما فرزندان انبیاء هستید و به این سبب در آن پیمانی که خدا با اجداد شما بست حصه دارید چنانکه خدا به ابراهیم فرمود: «از نسل تو تمام اقوام روی زمین برکت خواهند یافت.» <span class="verse-marker">۲۶</span>هنگامیکه خدا بنده خود عیسی را مقرر کرد او را قبل از همه پیش شما فرستاد تا شما را از راه‌های شرارت‌آمیز تان برگرداند و به این وسیله شما را برکت دهد.» </p>
  <a id="c4"></a>
  <h2>فصل چهارم </h2>
  <h3>پِترُس و یوحنا در برابر شورای یهود </h3>
  <p>
    <span class="verse-marker">۱</span>هنوز سخن ایشان با قوم به پایان نرسیده بود که کاهنان همراه فرمانده محافظین عبادتگاه و پیروان فرقۀ صدوقی بر سر آنها ریختند. <span class="verse-marker">۲</span>آنها از اینکه شاگردان، قوم را تعلیم می‌دادند و به اتکاء رستاخیز عیسی، رستاخیز مردگان را اعلام می‌کردند، سخت ناراحت شده بودند. <span class="verse-marker">۳</span>پس پِترُس و یوحنا را گرفتند و چون شام بود تا روز بعد ایشان را در زندان نگه داشتند، <span class="verse-marker">۴</span>اما بسیاری از کسانیکه آن پیام را شنیده بودند ایمان آوردند و تعداد مردان ایشان تقریباً به پنج هزار نفر رسید. </p>
  <p>
    <span class="verse-marker">۵</span>روز بعد، رهبران یهود و بزرگان و علمای دین در اورشلیم جلسه‌ای تشکیل دادند. <span class="verse-marker">۶</span>حناس کاهن‌اعظم و قیافا و یوحنا و اسکندر و همه اعضای خانواده کاهن‌اعظم حضور داشتند. <span class="verse-marker">۷</span>رسولان را خواستند و از آنها سؤال نمودند: «با چه قدرت و به چه نامی اینکار را کرده اید؟» <span class="verse-marker">۸</span>پِترُس پُر از روح‌القدس جواب داد: «ای سران قوم و ای بزرگان اسرائیل، <span class="verse-marker">۹</span>اگر امروز به خاطر عمل نیکویی که در مورد یک مرد ناتوان انجام شد از ما بازپرسی می‌کنید و می‌خواهید بدانید که او به چه وسیله شفا یافت، <span class="verse-marker">۱۰</span>همۀ شما و همۀ قوم اسرائیل بدانند که به نام عیسی‌مسیح ناصری که شما او را روی صلیب کشتید و خدا او را زنده گردانید، بلی بنام او امروز در حضور همۀ شما این مرد قوی و تندرست ایستاده است. <span class="verse-marker">۱۱</span>این همان سنگی است که شما بنایان آنرا خوار شمردید و رد کردید، ولی اکنون سنگ اصلی بنا شده است. <span class="verse-marker">۱۲</span>در هیچکس دیگر، رستگاری نیست و در زیر آسمان هیچ نامی جز نام عیسی به مردم عطا نشده است تا به وسیلۀ آن نجات یابیم.» </p>
  <p>
    <span class="verse-marker">۱۳</span>وقتی آنها جسارت پِترُس و یوحنا را مشاهده کردند و فهمیدند که مردان درس نخوانده و معمولی هستند متعجب شدند و دانستند که از یاران عیسی بوده‌اند. <span class="verse-marker">۱۴</span>وقتی شخص شفا یافته را همراه پِترُس و یوحنا دیدند نتوانستند گفتار آنها را رد کنند. <span class="verse-marker">۱۵</span>پس به ایشان امر کردند که از شورا بیرون بروند و سپس دربارۀ این موضوع مشغول بحث شدند <span class="verse-marker">۱۶</span>و گفتند: «با این مردان چه کنیم؟ چون همه ساکنان اورشلیم می‌دانند که معجزه‌ای چشمگیر بوسیلۀ ایشان انجام شده است و ما نمی‌توانیم منکر آن بشویم. <span class="verse-marker">۱۷</span>اما برای اینکه این جریان در میان قوم بیش از این شایع نشود به آن‌ها اخطار کنیم که دیگر دربارۀ عیسی با کسی سخن نگویند.» </p>
  <p>
    <span class="verse-marker">۱۸</span>آنگاه آنها را خواستند و به ایشان اخطار نمودند که به هیچ وجه به نام عیسی چیزی نگویند و تعلیمی ندهند. <span class="verse-marker">۱۹</span>پِترُس و یوحنا در جواب گفتند: «خود تان قضاوت کنید: در نظر خدا چه چیز درست است؟ از خدا اطاعت کنیم یا از شما؟ <span class="verse-marker">۲۰</span>اما ما نمی‌توانیم از گفتن آنچه دیده‌ایم و شنیده‌ایم، دست برداریم.» <span class="verse-marker">۲۱</span>آنها پِترُس و یوحنا را پس از تهدید بسیار رخصت دادند، زیرا راهی نیافتند تا ایشان را جزا بدهند از آنرو که همه خدا را برای آنچه واقع شده بود، حمد می‌گفتند. <span class="verse-marker">۲۲</span>مردی که این معجزۀ شفا در مورد او انجام شده بود بیش از چهل ساله بود. </p>
  <h3>دعای ایمانداران برای شجاعت </h3>
  <p>
    <span class="verse-marker">۲۳</span>وقتیکه این دو شاگرد از آنجا رخصت شدند پیش دوستان خود پس رفتند و چیزهایی را که سران کاهنان و بزرگان به آنها گفته بودند باز‌گفتند. <span class="verse-marker">۲۴</span>وقتی آنها باخبر شدند، همه با یکدل به درگاه خدا دعا کردند و گفتند: «ای پروردگار، خالق آسمان و زمین و دریا و آنچه در آن‌ها است، <span class="verse-marker">۲۵</span>تو بوسیله روح‌القدس از زبان پدر ما داود بنده خود فرمودی: </p>
  <p class="verse1">«چرا مردم جهان شورش می‌کنند </p>
  <p class="verse2">و قوم‌ها به باطل می‌اندیشند. </p>
  <p class="verse1">
    <span class="verse-marker">۲۶</span>پادشاهان دنیا بر‌می‌خیزند </p>
  <p class="verse2">و حکمرانان ایشان جمع می‌شوند، </p>
  <p class="verse2">بر ضد خداوند و بر ضد مسیح او.» </p>
  <p class="no-indent">
    <span class="verse-marker">۲۷</span>در واقع در همین شهر برضد بندۀ مقدس تو عیسی که تو مقرر فرمودی جمع شدند. هیرودیس و پنطیوس پیلاطُس، با غیر‌یهودیان و قوم اسرائیل دست به دست هم دادند <span class="verse-marker">۲۸</span>و همه اعمالی را که تو با قدرت و ارادۀ خود از پیش مقرر فرموده بودی به انجام رسانیدند. <span class="verse-marker">۲۹</span>اکنون ای خداوند تهدیدات آنها را ملاحظه فرما و بندگانت را توانا گردان تا پیام تو را با شهامت بیان کنند. <span class="verse-marker">۳۰</span>دست خود را به جهت شفا دادن و جاری ساختن نشانی‌ها و معجزاتی که به نام بندۀ مقدس تو عیسی انجام می‌گیرد دراز کن.» </p>
  <p>
    <span class="verse-marker">۳۱</span>هنگامی که دعای شان به پایان رسید ساختمان محل اجتماع آنها به لرزه درآمد و همه از روح‌القدس پُر گشتند و کلام خدا را با شهامت بیان می‌کردند. </p>
  <h3>مشارکت ایمانداران </h3>
  <p>
    <span class="verse-marker">۳۲</span>همۀ مؤمنان از دل و جان همدست شده بودند و هیچکس دارایی خود را از خود نمی‌دانست بلکه همه در اموال یکدیگر شریک بودند. <span class="verse-marker">۳۳</span>رسولان به رستاخیز عیسی خداوند با قدرتی زیاد شهادت می‌دادند و خدا برکت فراوانی به آن‌ها عطا می‌فرمود. <span class="verse-marker">۳۴</span>هیچ کس در میان ایشان محتاج نبود زیرا هر کس زمینی یا خانه‌ای داشت آنرا می‌فروخت، پولش را می‌آورد <span class="verse-marker">۳۵</span>و در اختیار رسولان میگذاشت و به این ترتیب بین محتاجان به نسبت احتیاج شان تقسیم میشد. <span class="verse-marker">۳۶</span>مثلاً یوسف که رسولان او را برنابا یعنی تشویق کننده می‌نامیدند و از قبیله لاوی و اهل قبرس بود <span class="verse-marker">۳۷</span>زمینی داشت، آنرا فروخت و پولش را در اختیار رسولان گذاشت. </p>
  <a id="c5"></a>
  <h2>فصل پنجم </h2>
  <h3>حنانیا و سفیره </h3>
  <p>
    <span class="verse-marker">۱</span>اما شخصی به نام حنانیا با همسر خود سفیره قطعه زمینی را فروخت <span class="verse-marker">۲</span>و با اطلاع زن خود مبلغی از پول آن را نگهداشت و بقیه را آورد و در اختیار رسولان نهاد. <span class="verse-marker">۳</span>پِترُس گفت: «ای حنانیا، چرا اینطور تسلیم شیطان شدی تا او تو را وادار کند به روح‌القدس دروغ بگویی و مقداری از پول زمینت را نگاهداری؟ آیا وقتی آنرا داشتی مال خودت نبود؟ <span class="verse-marker">۴</span>آیا وقتی آنرا فروختی باز هم در اختیار خودت نبود؟ چطور شد که فکر چنین کاری کردی؟ تو نه به انسان بلکه به خدا دروغ گفته‌ای.» <span class="verse-marker">۵</span>همینکه حنانیا این سخنان را شنید به زمین افتاد و جان سپرد و همه آنانی‌که این را شنیدند بسیار ترسیدند. <span class="verse-marker">۶</span>آنگاه جوانان آمدند و او را کفن کرده بخاک سپردند. </p>
  <p>
    <span class="verse-marker">۷</span>پس از سه ساعت همسرش بدون اینکه از جریان آگاه باشد داخل شد. <span class="verse-marker">۸</span>پِترُس از او پرسید: «بگو ببینم آیا زمین را به همین مبلغ فروختید؟» زن گفت: «بلی به همین مبلغ.» <span class="verse-marker">۹</span>پِترُس به او گفت: «چرا هر دو همدست شدید که روح خداوند را بیازمائید؟ کسانی که شوهرت را دفن کردند هم اکنون در آستانۀ دروازه هستند و تو را هم خواهند برد.» <span class="verse-marker">۱۰</span>در همان لحظه او پیش پاهای پِترُس افتاد و جان داد. جوانان که داخل شدند او را مرده یافتند و جسدش را بردند و پهلوی شوهرش دفن کردند. <span class="verse-marker">۱۱</span>بر همه کلیسا و کسانی که این را شنیدند ترس شدید افتاد. </p>
  <h3>عجایب و معجزات </h3>
  <p>
    <span class="verse-marker">۱۲</span>رسولان عجایب و معجزات بیشماری در میان قوم انجام می‌دادند و با یکدل در رواق سلیمان جمع می‌شدند. <span class="verse-marker">۱۳</span>هیچکس خارج از جمع خود شان جرأت نمی‌کرد با آنها همنشین شود، اما مردم عموماً از ایشان تعریف می‌کردند. <span class="verse-marker">۱۴</span>ولی بیش از پیش مردان و زنان بسیاری به خداوند ایمان آوردند و به ایشان پیوستند. <span class="verse-marker">۱۵</span>کار به جایی رسید که مردم، بیماران خود را در کوچه‌ها می‌آوردند و آنها را بر بستر و تشک می‌خوابانیدند تا وقتیکه پِترُس از آنجا میگذشت کم از کم سایه او بر بعضی از آنها بیفتد. <span class="verse-marker">۱۶</span>عده زیادی از شهرهای اطراف اورشلیم آمدند و بیماران و کسانی را که گرفتار ارواح ناپاک بودند آورده و همه شفا یافتند. </p>
  <h3>توقیف رسولان و تحقیقات از آنها </h3>
  <p>
    <span class="verse-marker">۱۷</span>در این هنگام کاهن‌اعظم و دستیاران او یعنی فرقۀ صدوقی از روی بدبینی اقداماتی به عمل آوردند: <span class="verse-marker">۱۸</span>آن‌ها رسولان را گرفتند و به زندان عمومی انداختند، <span class="verse-marker">۱۹</span>اما همان شب فرشتۀ خداوند درهای زندان را باز کرد و آنها را بیرون برد و به ایشان گفت: <span class="verse-marker">۲۰</span>«بروید و در عبادتگاه بایستید و در مورد این زندگی نو با همه صحبت کنید.» <span class="verse-marker">۲۱</span>پس آنها این را شنیدند و به آن عمل کردند و صبح وقت به عبادتگاه رفته به تعلیم پرداختند. </p>
  <p>کاهن‌اعظم و دستیاران او، اعضای شورا و بزرگان اسرائیل را خواسته جلسه‌ای تشکیل دادند و کسانی را فرستادند تا رسولان را از زندان بیاورند. <span class="verse-marker">۲۲</span>وقتی مأموران داخل زندان شدند آنها را نیافتند. پس بازگشتند و گزارش داده گفتند: <span class="verse-marker">۲۳</span>«ما دیدیم که درهای زندان کاملاً بسته بود و نگهبانان در پیش دروازه‌ها سر خدمت حاضر بودند؛ ولی وقتی در را باز کردیم هیچکس را نیافتیم.» <span class="verse-marker">۲۴</span>هنگامیکه فرماندۀ محافظین عبادتگاه و سران کاهنان این را شنیدند، حیران ماندند که رسولان چه شدند و عاقبت کار چه خواهد شد. <span class="verse-marker">۲۵</span>در این هنگام شخصی پیش آمد و گفت: «زندانیان شما در عبادتگاه ایستاده‌اند و قوم را تعلیم می‌دهند.» <span class="verse-marker">۲۶</span>پس فرمانده با محافظین عبادتگاه رفت و آنها را آورد، البته بدون اِعمال زور زیرا می‌ترسیدند که قوم آنها را سنگسار کنند. </p>
  <p>
    <span class="verse-marker">۲۷</span>رسولان را آوردند و در برابر شورا به پا داشتند و کاهن‌اعظم تحقیقات را چنین آغاز کرده گفت: <span class="verse-marker">۲۸</span>«مگر ما به تکرار به شما نگفتیم که دیگر به این نام تعلیم ندهید؟ اما شما برخلاف امر ما اورشلیم را با تعلیمات خود پُر کرده‌اید و می‌کوشید که خون این شخص را به گردن ما بیندازید.» <span class="verse-marker">۲۹</span>پِترُس و رسولان جواب دادند: «از خدا باید اطاعت کرد، نه از انسان. <span class="verse-marker">۳۰</span>خدای پدران ما همان عیسی را که شما مصلوب کرده و کشتید زنده گردانید <span class="verse-marker">۳۱</span>و به عنوان سرور و نجات‌دهنده با سرافرازی در سَمت راست خود نشانید تا فرصت توبه و آمرزش گناهان را به بنی‌اسرائیل عطا فرماید <span class="verse-marker">۳۲</span>و ما شاهدان این امور هستیم یعنی ما و روح‌القدس که خدا به مُطیعان خود بخشیده است.» </p>
  <p>
    <span class="verse-marker">۳۳</span>هنگامیکه این را شنیدند چنان خشمگین شدند که تصمیم گرفتند آنها را بکشند. <span class="verse-marker">۳۴</span>اما شخصی از فرقۀ فریسی به نام غمالائیل که استاد شریعت و پیش همه مردم محترم بود در مجلس به پا خاست و امر کرد که رسولان را مدتی بیرون برند. <span class="verse-marker">۳۵</span>سپس به حاضران گفت: «ای اسرائیلی ها متوجه باشید که با اینها چه می‌کنید. <span class="verse-marker">۳۶</span>چند وقت پیش شخصی به نام تِیوداس برخاست و با این ادعا که شخص مهمی است، تقریباً چهارصد نفر را دور خود جمع کرد. اما او بقتل رسید و همه پیروانش از هم پاشیده شدند و تمام نقشه‌های او نقش بر آب شد. <span class="verse-marker">۳۷</span>یهودای جلیلی هم در زمان سرشماری برخاست و گروهی را بدنبال خود کشید، اما او هم از بین رفت و پیروانش پراگنده شدند. <span class="verse-marker">۳۸</span>و امروز این را به شما میگویم که با این افراد کاری نداشته باشید. آن‌ها را به حال خود بگذارید، زیرا اگر نقشه و کاری که دارند از انسان باشد، به ثمر نخواهد رسید. <span class="verse-marker">۳۹</span>اما اگر از خدا باشد شما نمی‌توانید آن‌ها را شکست دهید. چون در این صورت شما هم جزء کسانی خواهید شد که با خدا ستیزه می‌کنند.» </p>
  <p>
    <span class="verse-marker">۴۰</span>آنها به نصیحت او گوش دادند. رسولان را خواستند و پس از آنکه آن‌ها را با دُره زدند، به آنها اخطار کردند که از سخن گفتن به نام عیسی دست بردارند. سپس آن‌ها را آزاد کردند. <span class="verse-marker">۴۱</span>پس رسولان چون خدا آنها را شایسته دانسته بود که بخاطر نام عیسی بی‌حرمتی ببینند، خوشحالی کنان از حضور شورا بیرون رفتند. <span class="verse-marker">۴۲</span>و همه روزه در عبادتگاه و در خانه‌ها به تعلیم و اعلام این مژده که عیسی، مسیح وعده شده است، ادامه دادند. </p>
  <a id="c6"></a>
  <h2>فصل ششم </h2>
  <h3>تعیین هفت نفر نیک نام </h3>
  <p>
    <span class="verse-marker">۱</span>در آن ایام که تعداد شاگردان زیادتر می‌شد، یهودیان یونانی زبان از یهودیان عبرانی زبان شکایت کردند که در تقسیم خوراک روزانه، بیوه‌زنان یونانی زبان از نظر دور می‌مانند. <span class="verse-marker">۲</span>پس آن دوازده رسول کلیه شاگردان را خواستند و گفتند: «شایسته نیست ما بخاطر رسانیدن غذا به دیگران از اعلام کلام خدا غافل بمانیم. <span class="verse-marker">۳</span>پس ای برادران، از میان خود تان هفت نفر از مردان نیک نام و پُر از روح‌القدس و با حکمت را انتخاب کنید تا آنها را مأمور انجام این وظیفه بنمائیم <span class="verse-marker">۴</span>و اما ما وقت خود را صرف دعا و تعلیم کلام خدا خواهیم نمود.» </p>
  <p>
    <span class="verse-marker">۵</span>این پیشنهاد مورد قبول تمام حاضران در مجلس واقع شد و استیفان مردی پُر از ایمان و روح‌القدس و فیلیپُس و پروکُروس و نیکانور و تیمون و پَرمیناس و نیکولاوس را که قبلاً به دین یهود گرویده و اهل انطاکیه بود برگزیدند. <span class="verse-marker">۶</span>این عده به رسولان معرفی شدند و رسولان دست بر سر آنها گذارده برای آن‌ها دعا کردند. </p>
  <p>
    <span class="verse-marker">۷</span>پیام خدا پیوسته در حال انتشار بود و در اورشلیم تعداد پیروان بسیار افزایش یافت و بسیاری از کاهنان نیز ایمان به مسیح را پذیرفتند. </p>
  <h3>توقیف استیفان </h3>
  <p>
    <span class="verse-marker">۸</span>استیفان پُر از فیض و قدرت، به انجام معجزات و آیات عظیم در میان قوم یهود پرداخت. <span class="verse-marker">۹</span>تعدادی از اعضای کنیسه‌ای بنام کنیسه «آزادگان» مرکب از قیروانی ها و اسکندریان و همچنین اهالی قیلیقیه و ایالت آسیا پیش آمدند و با استیفان به مباحثه پرداختند. <span class="verse-marker">۱۰</span>اما استیفان چنان با حکمت و قدرت روح سخن می‌گفت که آن‌ها نتوانستند در برابرش ایستادگی نمایند. <span class="verse-marker">۱۱</span>بنابراین چند نفر را وادار کردند که بگویند: «ما شنیدیم که استیفان نسبت به موسی و خدا سخنان کفرآمیز می‌گفت.» <span class="verse-marker">۱۲</span>و به این ترتیب آن‌ها مردم و بزرگان و علمای دین را تحریک کردند و بر استیفان هجوم آوردند و او را دستگیر نموده پیش شورا بردند <span class="verse-marker">۱۳</span>و چند نفر شاهد دروغی را آوردند و آنها گفتند: «این شخص همیشه بر خلاف این مکان مقدس و شریعت موسی سخن می‌گوید، <span class="verse-marker">۱۴</span>زیرا ما با گوش خود شنیدیم که او می گفت عیسی ناصری این مکان را خراب می‌کند و سنت‌هایی را که موسی به ما سپرده است تغییر خواهد داد.» <span class="verse-marker">۱۵</span>در این هنگام همۀ اعضای شورا که طرف استیفان می‌دیدند، دیدند که صورت او مانند صورت یک فرشته می‌درخشید. </p>
  <a id="c7"></a>
  <h2>فصل هفتم </h2>
  <h3>سخنرانی استیفان </h3>
  <p>
    <span class="verse-marker">۱</span>آنگاه کاهن‌اعظم پرسید: «آیا اینها راست می‌گویند؟» <span class="verse-marker">۲</span>استیفان جواب داد: «ای برادران و ای پدران، توجه بفرمائید، خدای پُر جلال به پدر ما ابراهیم در وقتی که در بین‌النهرین سکونت داشت، یعنی پیش از مهاجرت به حَران ظاهر شد <span class="verse-marker">۳</span>و به او فرمود: «وطن خود و خویشاوندانت را ترک کن و به سرزمینی که به تو نشان می‌دهم برو.» <span class="verse-marker">۴</span>پس به این ترتیب از زمین کلدانیان رفت و مدتی در حَران ماند و پس از مرگ پدرش خدا او را از آنجا به سرزمینی که امروز شما در آن سکونت دارید آورد. <span class="verse-marker">۵</span>خدا حتی یک وجب از آن سرزمین را به ابراهیم نداد. اما در همان وقت که او هنوز اولاد نداشت به او قول داد، که او و بعد از او اولاده‌اش را مالک آن زمین بگرداند. <span class="verse-marker">۶</span>پس خدا به این طریق به ابراهیم فرمود که: «اولادۀ او مانند بیگانگان در یک سرزمین بیگانه زندگی خواهند کرد و مدت چهارصد سال در بندگی و ظلم بسر خواهند برد.» <span class="verse-marker">۷</span>و خدا فرمود: «اما من از آن ملتی که قوم من بردگان آن‌ها خواهند شد باز خواست خواهم کرد و بعد از آن آنها آزاد خواهند شد و مرا در همین مکان عبادت خواهند کرد.» <span class="verse-marker">۸</span>در همین زمان خدا سنت را به عنوان نشانۀ پیمان خود به ابراهیم عطا کرد و به این ترتیب پس از تولد اسحاق او را در روز هشتم سنت کرد و اسحاق، یعقوب را سنت کرد و یعقوب، دوازده پسر خود را که بعد‌ها هر کدام پدر یک طایفۀ اسرائیل شد. </p>
  <p>
    <span class="verse-marker">۹</span>فرزندان یعقوب از روی بدبینی یوسف را به بردگی در مصر فروختند، اما خدا با او بود <span class="verse-marker">۱۰</span>و او را از تمام زحماتش رهانید و به او توفیق و حکمت عطا فرمود به طوریکه مورد پسند فرعون فرمانروای مصر واقع شد و یوسف فرمانروای سرزمین مصر و دربار سلطنتی گردید. <span class="verse-marker">۱۱</span>در این هنگام در سرتاسر مصر و کنعان قحطی‌ای پدید آمد که باعث مصیبت بزرگی شد، به حدی که اجداد ما چیزی برای خوردن نیافتند. <span class="verse-marker">۱۲</span>وقتی یعقوب باخبر شد که در مصر غله پیدا می‌شود، پدران ما را برای اولین بار به آنجا فرستاد. <span class="verse-marker">۱۳</span>در سفر دوم یوسف خود را به برادرانش شناسانید و فرعون از اصل و نسب یوسف با‌خبر شد. <span class="verse-marker">۱۴</span>یوسف پدر خود یعقوب و تمام وابستگانش را که جمعاً هفتاد و پنج نفر بودند به مصر دعوت کرد <span class="verse-marker">۱۵</span>و به این ترتیب یعقوب به مصر قدم نهاد. عمر یعقوب و اجداد ما در آنجا بسر رسید <span class="verse-marker">۱۶</span>و اجساد آنها را به شکیم بردند و در مقبره‌ای که ابراهیم از فرزند حمور به مبلغی خریده بود به خاک سپردند. </p>
  <p>
    <span class="verse-marker">۱۷</span>و چون وقت آن نزدیک می‌شد که خدا به وعده‌ای که به ابراهیم داده بود عمل کند قوم ما در سرزمین مصر رشد کرد و تعداد آن افزایش یافت. <span class="verse-marker">۱۸</span>بالاخره پادشاه دیگری که یوسف را نمی‌شناخت به پادشاهی مصر رسید <span class="verse-marker">۱۹</span>و با اجداد ما با نیرنگ رفتار کرد و بر آنها ظلم بسیار روا داشت به حدی که ایشان را مجبور ساخت که نوزادان خود را سر راه بگذارند تا بمیرند. <span class="verse-marker">۲۰</span>در چنین روزگاری موسی که کودکی بسیار زیبا بود، به دنیا آمد. او مدت سه ماه در خانه پدر پرورش یافت <span class="verse-marker">۲۱</span>و وقتی او را سر راه گذاشتند دختر فرعون او را برداشت و همچون پسر خود تربیت نمود. <span class="verse-marker">۲۲</span>به این ترتیب موسی در تمام فرهنگ و معارف مصر تسلط یافت و در گفتار و کردار استعداد مخصوصی از خود نشان داد. </p>
  <p>
    <span class="verse-marker">۲۳</span>همینکه موسی چهل ساله شد به فکرش رسید که به دیدن برادران اسرائیلی خود برود <span class="verse-marker">۲۴</span>و چون دید که مرد مصری با یکی از آنها بدرفتاری می‌کرد، به حمایت آن اسرائیلی برخاست و آن تجاوز‌کار مصری را به سزای عملش رسانید و او را کشت. <span class="verse-marker">۲۵</span>موسی گمان می‌کرد که هم نژادانش خواهند فهمید که خدا او را وسیلۀ نجات آنها قرار داده است، اما آنها نفهمیدند. <span class="verse-marker">۲۶</span>فردای آنروز به دو نفر اسرائیلی که با هم جنگ می‌کردند رسید و برای رفع اختلاف شان چنین گفت: «ای دوستان، شما برادر یکدیگرید. چرا با هم بدرفتاری می‌کنید؟» <span class="verse-marker">۲۷</span>مرد گناهکار او را عقب زد و گفت: «چه کسی تو را حاکم و قاضی ما ساخته است؟ <span class="verse-marker">۲۸</span>میخواهی مرا هم مثل آن مصری که دیروز کشتی بکشی؟» <span class="verse-marker">۲۹</span>موسی وقتی این جواب را شنید از آن سرزمین گریخت و در سرزمین مدیان آواره گشت و در آنجا صاحب دو پسر شد. </p>
  <p>
    <span class="verse-marker">۳۰</span>پس از آنکه چهل سال سپری شد فرشته‌ای در بیابان‌های اطراف کوه سینا در بوته‌ای سوزان به موسی ظاهر شد. <span class="verse-marker">۳۱</span>موسی از دیدن آن منظره غرق حیرت گشت و هنگامی که نزدیک آمد تا بهتر ببیند، صدای خداوند به گوشش رسید که می‌گفت: <span class="verse-marker">۳۲</span>«من خدای پدران تو، خدای ابراهیم و اسحاق و یعقوب هستم.» موسی ترسید و جرأت دیدن نداشت. <span class="verse-marker">۳۳</span>سپس خداوند فرمود: «بوتهایت را بکش چون در مکان مقدسی ایستاده‌ای. <span class="verse-marker">۳۴</span>البته آن ظلمی را که در مصر نسبت به قوم من می‌شود دیده و آه و ناله‌های شان را شنیده‌ام و برای نجات آنها آمده‌ام، برخیز ترا به مصر می‌فرستم.» </p>
  <p>
    <span class="verse-marker">۳۵</span>بلی، همان موسی را که آنها رد کرده و به او گفته بودند: «چه کسی ترا حاکم و قاضی ما ساخته است؟» خدا به وسیلۀ فرشته‌ای که در بوته به او ظاهر شد حکمران و رهاننده گردانید. <span class="verse-marker">۳۶</span>این موسی بود که با انجام معجزات و عجایب در مصر و در راه بحیرۀ احمر، اسرائیلی ها را به خارج از مصر هدایت کرد و مدت چهل سال در بیابان عهده‌دار رهبری آنها بود. <span class="verse-marker">۳۷</span>باز هم موسی بود که به اسرائیلی ها فرمود: «خدا از میان برادران شما پیامبری مانند من برای تان بر‌می‌انگیزد.» <span class="verse-marker">۳۸</span>و او بود که در اجتماع بنی‌اسرائیل در بیابان حضور داشت و با فرشته در کوه سینا و با اجداد ما صحبت کرد و پیام زندۀ خدا را دریافت نمود تا آنرا به ما نیز برساند. </p>
  <p>
    <span class="verse-marker">۳۹</span>اما پدران ما رهبری او را نپذیرفتند و دست رد بر سینه‌اش زدند و آرزو داشتند به مصر برگردند <span class="verse-marker">۴۰</span>و از هارون خواستند برای ایشان خدایانی بسازد که پیشاپیش آنها بروند و گفتند: «ما نمی‌دانیم بر سر این موسی که ما را از مصر بیرون آورد، چه آمده است.» <span class="verse-marker">۴۱</span>و در آن ایام گوساله‌ای ساختند و در برابر آن بت، قربانی‌های بسیار کردند و به افتخار ساخته و پرداخته دست خود جشنی برپا نمودند، <span class="verse-marker">۴۲</span>لیکن خدا از آنها روی‌گردان شد و ایشان را به پرستش ستارگان آسمانی واگذاشت. همانطور که در نوشته‌های پیغمبران آمده است: </p>
  <p class="verse1">«ای خاندان اسرائیل آیا طی این چهل سال </p>
  <p class="verse2">برای من در بیابان قربانی کرده‌اید </p>
  <p class="verse2">یا هدیه‌ای تقدیم داشته‌اید؟ </p>
  <p class="verse1">
    <span class="verse-marker">۴۳</span>نخیر، بلکه شما خیمۀ مَلوک </p>
  <p class="verse2">و پیکرۀ ستارۀ خدای خود رمغان را با خود می‌بردید، </p>
  <p class="verse2">آن‌ها بت‌هایی بودند که برای پرستش ساخته بودید، </p>
  <p class="verse1">پس شما را به آن سوی بابِل تبعید خواهم کرد.» </p>
  <p>
    <span class="verse-marker">۴۴</span>اجداد ما در بیابان خیمۀ شهادت داشتند و این خیمه همان چیزی است که خدا به موسی امر کرد که مطابق آن نمونه‌ای که قبلاً دیده بود بسازد. <span class="verse-marker">۴۵</span>پدران ما در نسل بعد در آن وقت که زمین کنعان را گرفته بودند، یعنی وقتی خدا اقوام دیگر را از سر راه شان بر‌می‌داشت، آن خیمه را به همراهی یوشع با خود آوردند و تا زمان داود آن خیمه در آنجا ماند. <span class="verse-marker">۴۶</span>داود مورد لطف خدا واقع شد و تقاضا نمود که به او اجازه داده شود خانه‌ای برای خدای یعقوب بسازد. <span class="verse-marker">۴۷</span>ولی این سلیمان بود که خانه‌ای برای خدا ساخت. </p>
  <p>
    <span class="verse-marker">۴۸</span>اما خدای متعال در خانه‌های ساختۀ دست بشر ساکن نمی‌شود. چنانکه پیغمبر گفته است: خداوند می‌فرماید: </p>
  <p class="verse1">
    <span class="verse-marker">۴۹</span>«آسمان تخت شاهی من </p>
  <p class="verse2">و زمین پای‌انداز من است. </p>
  <p class="verse1">برای من چه خانه‌ای خواهید ساخت؟ </p>
  <p class="verse2">
    <span class="verse-marker">۵۰</span>استراحتگاه من کجاست؟ </p>
  <p class="verse1">آیا دست خود من جمیع این چیز‌ها را نساخته است؟» </p>
  <p>
    <span class="verse-marker">۵۱</span>ای قوم گردنکش، ای کسانی که دلها و گوش‌های تان ختنه‌ناشده است! شما هم مثل اجداد خود همیشه بر ضد روح‌القدس مقاومت می‌کنید. <span class="verse-marker">۵۲</span>کدام نبی‌ای از دست اجداد شما جفا ندید؟ آنها کسانی را که دربارۀ آمدن آن یکتای صادق پیشگویی می‌کردند کشتند، و در زمان ما، شما به خود او خیانت کردید و او را به قتل رساندید. <span class="verse-marker">۵۳</span>بلی، شما شریعت را که توسط فرشتگان به شما رسید قبول کردید اما از اطاعت آن دوری نمودید.» </p>
  <h3>سنگسار شدن استیفان </h3>
  <p>
    <span class="verse-marker">۵۴</span>اعضای شورا از شنیدن این سخنان چنان به خشم آمدند که دندانهای خود را به هم می‌سائیدند. <span class="verse-marker">۵۵</span>اما استیفان پُر از روح‌القدس، به آسمان چشم دوخت و جلال خدا و عیسی را که در دست راست خدا ایستاده بود دید <span class="verse-marker">۵۶</span>و گفت: «ببینید من هم اکنون آسمان را باز شده و پسر انسان را در دست راست خدا ایستاده می‌بینم.» </p>
  <p>
    <span class="verse-marker">۵۷</span>در این هنگام فریاد بلندی از حاضران برخاست. آن‌ها گوشهای خود را گرفتند و به سوی او حمله کردند، <span class="verse-marker">۵۸</span>و او را از شهر بیرون برده، سنگسار نمودند. کسانی که بر ضد او شهادت داده بودند لباسهای خود را پیش پای جوانی به نام شائول گذاشتند. <span class="verse-marker">۵۹</span>وقتی استیفان را سنگسار می‌کردند او با فریاد گفت: «ای عیسی، ای خداوند روح مرا بپذیر.» <span class="verse-marker">۶۰</span>سپس به زانو افتاد و با صدای بلند گفت: «خداوندا، این گناه را به حساب ایشان نگذار.» این را گفت و جان سپرد. </p>
  <a id="c8"></a>
  <h2>فصل هشتم </h2>
  <p>
    <span class="verse-marker">۱</span>شائول جزء کسانی بود که با قتل استیفان موافقت کرده بودند. </p>
  <h3>آزار شائول به کلیسا </h3>
  <p>در همان روز جفای سختی به کلیسای اورشلیم شروع شد و همۀ ایمانداران به جز رسولان به نواحی یهودیه و سامره پراگنده شدند. <span class="verse-marker">۲</span>گروهی از کسان خدا‌ترس جسد استیفان را به خاک سپردند و ماتم بزرگی برای او گرفتند. <span class="verse-marker">۳</span>شائول کوشش می‌کرد که بنیاد کلیسا را براندازد. او خانه به خانه میگشت و زنان و مردان را بیرون می‌کشید و به زندان می‌انداخت. </p>
  <h3>بشارت در سامره </h3>
  <p>
    <span class="verse-marker">۴</span>و اما آنانی که پراگنده شده بودند به هر جا که می‌رفتند پیام خدا را اعلام می‌کردند. <span class="verse-marker">۵</span>فیلیپُس داخل شهری از سامره شد و در آنجا به اعلام نام مسیح پرداخت <span class="verse-marker">۶</span>و مردم یک‌دل و با اشتیاق به سخنان او گوش می‌دادند و معجزاتی را که انجام می‌داد، می‌دیدند. <span class="verse-marker">۷</span>ارواح ناپاک با فریاد از مبتلایان بسیار خارج می‌شدند و عده زیادی از شلان و لنگان شفا می‌یافتند <span class="verse-marker">۸</span>و در آن شهر خوشی بزرگ برپا شد. </p>
  <p>
    <span class="verse-marker">۹</span>مردی شمعون نام در آن شهر زندگی می‌کرد که برای مدتی سامریان را فریفته اعمال جادوگرانه خود کرده و می‌گفت شخص بزرگی است. <span class="verse-marker">۱۰</span>همۀ آنها از بزرگ و کوچک با توجه کامل به او گوش می‌دادند و می‌گفتند: «این شخص مظهر قدرت همان خدائی است که قدرت بزرگ نام دارد.» <span class="verse-marker">۱۱</span>آن‌ها احترام زیادی به او می‌گذاشتند زیرا او سالهای سال با جادوگری آن‌ها را افسون کرده بود. <span class="verse-marker">۱۲</span>اما وقتی به مژدۀ فیلیپُس دربارۀ پادشاهی خدا و نام عیسی‌مسیح ایمان آوردند مردان و زنان تعمید یافتند. <span class="verse-marker">۱۳</span>حتی خود شمعون نیز ایمان آورد و تعمید گرفت و پس از آن دیگر از فیلیپُس دور نشد و وقتی عجایب و معجزاتی را که به وسیلۀ فیلیپُس بعمل می‌آمد می‌دید حیران می‌شد. </p>
  <p>
    <span class="verse-marker">۱۴</span>همینکه رسولان مقیم اورشلیم با خبر شدند که در سامره هم پیام خدا با استقبال روبرو شده است، پِترُس و یوحنا را پیش آنها فرستادند. <span class="verse-marker">۱۵</span>وقتی آن‌ها به آنجا رسیدند برای ایمانداران دعا کردند تا روح‌القدس را بیابند، <span class="verse-marker">۱۶</span>زیرا آن‌ها فقط به نام عیسی خداوند تعمید گرفته بودند و تا آن زمان روح خداوند بر آنها نازل نشده بود <span class="verse-marker">۱۷</span>بنابراین پِترُس و یوحنا دست برسر آنها نهادند و آنها روح‌القدس را یافتند. </p>
  <p>
    <span class="verse-marker">۱۸</span>وقتی شمعون دید که با دستگذاری رسولان روح‌القدس عطا می‌شود، پول‌های خود را پیش پِترُس و یوحنا آورد <span class="verse-marker">۱۹</span>و گفت: «همان قدرت را به من هم لطف کنید تا بر هر که دست بگذارم روح‌القدس را بیابد.» <span class="verse-marker">۲۰</span>پِترُس جواب داد: «پولت با خودت هلاک شود، چون گمان کرده‌ای که بخشش رایگان خدا را با پول می‌توان خرید. <span class="verse-marker">۲۱</span>تو از این بابت هیچ نصیبی نداری زیرا دل تو پیش خدا ناراست است. <span class="verse-marker">۲۲</span>از این شرارت توبه کن و از خداوند بخواه تا شاید تو را برای داشتن چنین فکری ببخشد. <span class="verse-marker">۲۳</span>من می‌بینم که زندگی تو تلخ و زهرآگین است و در زنجیرهای شرارت گرفتاری.» <span class="verse-marker">۲۴</span>شمعون در جواب خواهش کرده گفت: «برای من به درگاه خداوند دعا کنید تا هیچیک از چیزهایی را که دربارۀ من گفتید عملی نشود.» </p>
  <p>
    <span class="verse-marker">۲۵</span>پس از آنکه پِترُس و یوحنا شهادت‌های خود را دادند و پیغام خداوند را اعلام کردند، به اورشلیم بازگشتند و در بین راه مژدۀ نجات را به بسیاری از دهکده‌های سامره رسانیدند. </p>
  <h3>فیلیپُس و خواجه‌سرای ایتیوپی </h3>
  <p>
    <span class="verse-marker">۲۶</span>فرشته خداوند به فیلیپُس گفت: «برخیز به طرف جنوب به آن جاده‌ای که از اورشلیم به غزه میرود برو.» (این جاده یک راه بیابانی است.) <span class="verse-marker">۲۷</span>او برخاست و به طرف آنجا حرکت کرد. یک خواجه‌سرای حبشی که در دربار ملکۀ حبشه به نام کَنداکِه مقام مهمی داشت و خزانه‌دار او بود برای عبادت به اورشلیم آمده بود. <span class="verse-marker">۲۸</span>در این هنگام در راه بازگشت به وطن در گادی‌ای نشسته بود و کتاب اشعیای نبی را می‌خواند. <span class="verse-marker">۲۹</span>روح خدا به فیلیپُس گفت: «نزدیک برو و خود را به آن گادی برسان.» <span class="verse-marker">۳۰</span>پس فیلیپُس به سوی آن دوید و شنید که او کتاب اشعیا را می‌خواند و پرسید: «آیا آنچه می‌خوانی می‌فهمی؟» <span class="verse-marker">۳۱</span>او جواب داد: «تا کسی مرا راهنمایی نکند چطور می‌توانم آنرا بفهمم؟» او از فیلیپُس خواهش کرد که سوار گادی بشود و پهلوی او بنشیند. <span class="verse-marker">۳۲</span>آن قسمتی را که می‌خواند چنین بود: </p>
  <p class="verse1">«او مانند گوسفندی که به کشتارگاه می‌برند، </p>
  <p class="verse2">یا مثل بره‌ای که پیش پشم‌چینان زبان باز نمی‌کند، </p>
  <p class="verse1">کلامی به زبان نیاورد. </p>
  <p class="verse1">
    <span class="verse-marker">۳۳</span>به این قسم او را حقیر شمردند و حقانیتش را نادیده گرفتند. </p>
  <p class="verse2">چه کسی دربارۀ فرزندان او سخن خواهد گفت؟ </p>
  <p class="verse2">زیرا زندگی او از روی زمین پایان یافته است.» </p>
  <p>
    <span class="verse-marker">۳۴</span>آن شخص به فیلیپُس گفت: «تمنا دارم به من بگو که پیغمبر در اینجا دربارۀ چه کسی سخن می‌گوید، دربارۀ خودش یا کسی دیگر.» <span class="verse-marker">۳۵</span>آنگاه فیلیپُس آغاز سخن کرد و از همان قسمت کتاب‌مقدس شروع کرده مژدۀ عیسی را به او رسانید. <span class="verse-marker">۳۶</span>همانطور که می‌رفتند به آبی رسیدند. خزانه‌دار گفت: «ببین، در اینجا آب هست، چه چیزی مانع تعمید گرفتن من است؟» <span class="verse-marker">۳۷</span>فیلیپُس گفت: «اگر با تمام دل ایمان آوری هیچ مانعی وجود ندارد.» او جواب داد: «من ایمان دارم که عیسی‌مسیح، پسر خداست.» <span class="verse-marker">۳۸</span>باز امر کرد گادی را ایستاده کند. او و فیلیپُس داخل آب رفتند و فیلیپُس او را تعمید داد. <span class="verse-marker">۳۹</span>وقتی از آب بیرون آمدند روح خداوند ناگهان فیلیپُس را غیب ساخت و آن شخص دیگر او را ندید و خوشی‌کنان به راه خود رفت. <span class="verse-marker">۴۰</span>اما فیلیپُس در اَشدُود دیده شد که در همه شهرهای آن ناحیه می‌گشت و خوشخبری می‌داد تا سرانجام به قیصریه رسید. </p>
  <a id="c9"></a>
  <h2>فصل نهم </h2>
  <h3>تغییر زندگی شائول </h3>
  <h4>(همچنین در اعمال رسولان ۲۲:‌۶‌-‌۱۶؛ ۲۶:‌۱۲‌-‌۱۸) </h4>
  <p>
    <span class="verse-marker">۱</span>شائول از تهدید و کشتن پیروان خداوند به هیچ نحوی دست نمی‌کشید. او پیش کاهن‌اعظم رفت <span class="verse-marker">۲</span>و تقاضای معرفی نامه‌هایی برای کنیسه‌های دمشق کرد تا چنانچه مرد یا زنی را از اهل طریقت پیدا کند آن‌ها را دستگیر کرده به اورشلیم آورد. <span class="verse-marker">۳</span>شائول هنوز به دمشق نرسیده بود که ناگهان نزدیک شهر نوری از آسمان در اطراف او درخشید. <span class="verse-marker">۴</span>او به زمین افتاد و صدایی شنید که می‌گفت: «ای شائول، شائول، چرا بر من جفا می‌کنی؟» <span class="verse-marker">۵</span>شائول پرسید: «خداوندا تو کیستی؟» جواب آمد: «من عیسی هستم، همان کسی که تو بر او جفا میکنی، <span class="verse-marker">۶</span>ولی برخیز و به شهر برو و در آنجا به تو گفته خواهد شد که چه باید بکنی.» <span class="verse-marker">۷</span>دراین هنگام همسفران شائول خاموش ماندند زیرا اگرچه صدا را می‌شنیدند، ولی کسی را نمی‌دیدند. <span class="verse-marker">۸</span>پس شائول از زمین برخاست و با اینکه چشمانش باز بود چیزی نمی‌دید. دستش را گرفتند و او را به دمشق هدایت کردند. <span class="verse-marker">۹</span>در آنجا سه روز نابینا ماند و چیزی نخورد و ننوشید. </p>
  <p>
    <span class="verse-marker">۱۰</span>یکی از ایمانداران به نام حنانیا در شهر دمشق زندگی می‌کرد. خداوند در حالت جذبه و یا رؤیا به او ظاهر شد و فرمود: «ای حنانیا.» او جواب داد: «بلی، ای خداوند، آماده‌ام.» </p>
  <p>
    <span class="verse-marker">۱۱</span>خداوند فرمود: «برخیز و به کوچه‌ای که آنرا «راست» می‌نامند برو و در خانه یهودا سراغ شخصی به نام شائول طرسوسی را بگیر. او به دعا مشغول است <span class="verse-marker">۱۲</span>و در حالت رؤیا مردی را دیده است به نام حنانیا که می‌آید و بر او دست می‌گذارد و بینائی او را باز می‌گرداند.» <span class="verse-marker">۱۳</span>حنانیا عرض کرد: «خداوندا دربارۀ این شخص و آنهمه آزار که او به قوم برگزیدۀ تو در اورشلیم رسانیده است، چیزهایی شنیده‌ام <span class="verse-marker">۱۴</span>و حالا از طرف سران کاهنان اختیار یافته و به اینجا آمده است تا همه کسانی را که به تو روی می‌آوردند دستگیر کند.» <span class="verse-marker">۱۵</span>اما خداوند به او گفت: «برو، زیرا این شخص وسیله‌ای است که من انتخاب کرده‌ام تا نام مرا به ملتها و پادشاهان آنها و قوم اسرائیل اعلام نماید. <span class="verse-marker">۱۶</span>خود من به او نشان خواهم داد که چه رنجهای بسیاری بخاطر نام من خواهد کشید.» </p>
  <p>
    <span class="verse-marker">۱۷</span>پس حنانیا رفت، داخل آن خانه شد و دست بر شائول گذاشت و گفت: «ای برادر، ای شائول، خداوند یعنی همان عیسی که بین راه به تو ظاهر شد، مرا فرستاده است تا تو بینائی خود را بازیابی و از روح‌القدس پُر گردی.» <span class="verse-marker">۱۸</span>در همان لحظه چیزی مانند پوستک از چشمان شائول افتاد و بینائی خود را بازیافت و برخاسته تعمید گرفت. <span class="verse-marker">۱۹</span>بعد از آن غذا خورد و قوت گرفت. </p>
  <h3>بشارت شائول در دمشق </h3>
  <p>شائول مدتی در دمشق با ایمانداران بسر برد <span class="verse-marker">۲۰</span>و طولی نکشید که در کنیسه‌های دمشق بطور آشکار اعلام می‌کرد که عیسی، پسر خداست. <span class="verse-marker">۲۱</span>هر کس سخنان او را می‌شنید در حیرت می‌افتاد و می‌گفت: «مگر این همان کسی نیست که در اورشلیم کسانی که نام عیسی را بر زبان می‌آوردند نابود می‌کرد؟ و آیا منظور او از آمدن به اینجا فقط این نیست که آنها را بگیرد و به‌دست سران کاهنان بسپارد؟» <span class="verse-marker">۲۲</span>اما قدرت کلام شائول روز به روز بیشتر می‌شد و یهودیان دمشق را با دلایل انکار‌ناپذیر قانع می‌ساخت که عیسی، مسیح وعده شده است. </p>
  <p>
    <span class="verse-marker">۲۳</span>پس از مدتی یهودیان دسیسه ساختند تا او را بقتل برسانند. <span class="verse-marker">۲۴</span>اما شائول از نیت آنها با خبر شد. یهودیان حتی دروازه‌های شهر را شب و روز تحت نظر داشتند تا او را بکشند، <span class="verse-marker">۲۵</span>ولی شاگردان او شبانه او را در داخل سبدی گذاشتند و از دیوار شهر به پایین فرستادند. </p>
  <h3>شائول در اورشلیم </h3>
  <p>
    <span class="verse-marker">۲۶</span>وقتی شائول به اورشلیم رسید کوشش نمود با دیگر شاگردان عیسی یکجا شود، اما آنها از او بیم داشتند زیرا قبول نمی‌کردند که او واقعاً پیرو عیسی شده باشد. <span class="verse-marker">۲۷</span>به هر حال برنابا او را گرفت و به حضور رسولان آورد و برای ایشان شرح داد که چگونه او در راه دمشق خداوند را دیده و چطور خداوند با او سخن گفته و به چه ترتیب شائول در دمشق با شجاعت به نام عیسی وعظ کرده است. <span class="verse-marker">۲۸</span>به این ترتیب شائول در اورشلیم با آنها رفت و آمد پیدا کرد و آشکارا بدون ترس به نام خداوند موعظه می‌کرد <span class="verse-marker">۲۹</span>و با یهودیان یونانی زبان مباحثه و گفتگو می‌نمود به طوری که آنها قصد جان او را داشتند. <span class="verse-marker">۳۰</span>وقتی برادران از این مو ضوع آگاه شدند شائول را به قیصریه رسانیدند و او را روانه ترسوس کردند. </p>
  <p>
    <span class="verse-marker">۳۱</span>به این ترتیب کلیسا در سراسر یهودیه و جلیل و سامره آرامش یافت. در حالیکه آنها در خدا‌ترسی و تقویت روح‌القدس بسر می‌بردند، کلیسا از لحاظ نیرو و تعداد رشد می‌کرد. </p>
  <h3>پِترُس در لُده و یافا </h3>
  <p>
    <span class="verse-marker">۳۲</span>پِترُس از همه جا دیدن می‌کرد و یکبار نیز به دیدن ایمانداران مقیم لُده رفت. <span class="verse-marker">۳۳</span>در آنجا شخصی را به نام اینیاس که به مدت هشت سال شل و بستری بود دید. <span class="verse-marker">۳۴</span>پِترُس به او گفت: «ای اینیاس، عیسی‌مسیح ترا شفا می‌بخشد. برخیز و رختخواب خود را جمع کن.» او فوراً از جا برخاست <span class="verse-marker">۳۵</span>و جمیع ساکنان لُده و دشت شارون او را دیدند و به خداوند روی آوردند. </p>
  <p>
    <span class="verse-marker">۳۶</span>در یافا یکی از ایمانداران که زنی بنام طبیتا بود زندگی می‌کرد. (ترجمه یونانی نام او دورکاس به معنی آهو است.) این زن که بسیار نیکوکار و بخشنده بود <span class="verse-marker">۳۷</span>در این زمان بیمار شد و فوت کرد. او را شستند و در بالاخانه‌ای گذاشتند. <span class="verse-marker">۳۸</span>ایمانداران که شنیده بودند پِترُس در لُده است به سبب نزدیکی لُده به یافا دو نفر را پیش او فرستادند و تقاضا نمودند: «هر چه زودتر خود را به ما برسان.» <span class="verse-marker">۳۹</span>پِترُس فوراً همرای آنها حرکت کرد و همینکه به آنجا رسید او را به آن بالاخانه بردند. بیوه‌زنان گریه‌کنان دور او را گرفتند و همه پیراهن‌ها و لباسهایی را که دورکاس در زمان حیات خود دوخته بود به او نشان دادند. <span class="verse-marker">۴۰</span>پِترُس همه آنها را از اطاق بیرون کرد. سپس زانو زد و دعا نمود و رو به جسد کرده گفت: «ای طبیتا برخیز.» او چشمان خود را باز کرد و وقتی پِترُس را دید راست نشست. <span class="verse-marker">۴۱</span>پِترُس دست خود را به او داد و او را روی پا بلند کرد. سپس مقدسین و بیوه‌زنان را صدا زد و او را زنده به ایشان سپرد. <span class="verse-marker">۴۲</span>این موضوع در سراسر یافا منتشر شد و بسیاری به خداوند ایمان آوردند. <span class="verse-marker">۴۳</span>پِترُس روزهای زیادی در یافا ماند و با شمعونِ چرمگر زندگی می‌کرد. </p>
  <a id="c10"></a>
  <h2>فصل دهم </h2>
  <h3>پِترُس و کُرنیلیوس </h3>
  <p>
    <span class="verse-marker">۱</span>در شهر قیصریه صاحب‌منصبی بنام کُرنیلیوس زندگی می‌کرد که جزو یک فرقۀ رومی به نام فرقۀ ایتالیائی بود. <span class="verse-marker">۲</span>او مردی بود پرهیزکار و خانواده‌ای خدا‌ترس داشت و پیوسته به درگاه خدا دعا می‌کرد و به بینوایان اسرائیلی صدقه می‌داد. <span class="verse-marker">۳</span>این مرد یک روز در حدود ساعت سه بعد از ظهر فرشته خدا را آشکارا در حالت جذبه دید که پیش او آمده گفت: «ای کُرنیلیوس.» <span class="verse-marker">۴</span>کُرنیلیوس با ترس به او چشم دوخت و جواب داد: «خداوندا چه می‌فرمایی؟» فرشته گفت: «بدان که دعاها و همه صدقات تو در بالا در پیشگاه خدا مورد قبول و تذکر واقع شده‌اند. <span class="verse-marker">۵</span>اکنون کسانی را به یافا بفرست و سراغ شمعون ملقب به پِترُس را بگیر. <span class="verse-marker">۶</span>او نزد شمعونِ چرمگر که در ساحل بحیره منزل دارد، مهمان است.» <span class="verse-marker">۷</span>همینکه فرشته‌ای که با او صحبت می‌کرد ناپدید شد، کُرنیلیوس دو نفر از نوکران خود و یک عسکر دیندار را که در خدمت او بود خواست و <span class="verse-marker">۸</span>موضوع را تماماً برای آن‌ها شرح داد و ایشان را به یافا فرستاد. </p>
  <p>
    <span class="verse-marker">۹</span>روز بعد که آنها در راه بودند و تا شهر فاصله کمی داشتند، پِترُس نزدیک ظهر برای دعا به بالای بام رفت. <span class="verse-marker">۱۰</span>در آنجا گرسنه شد و خواست چیزی بخورد. اما وقتی که برایش غذا آماده می‌کردند، حالت جذبه‌ای به او دست داد <span class="verse-marker">۱۱</span>و در آن حال آسمان را باز شده و چیزی مانند یک دسترخوان کلان را دید که از چهار گوشه آویزان شده بود و رو به پائین به طرف زمین می‌آمد. <span class="verse-marker">۱۲</span>در آن انواع چهارپایان و خزندگان و پرندگان وجود داشت. <span class="verse-marker">۱۳</span>صدائی به گوشش رسید که می‌گفت: «ای پِترُس برخیز، ذبح کن و بخور.» <span class="verse-marker">۱۴</span>پِترُس در جواب گفت: «نخیر ای خداوند، زیرا من هرگز به چیزی حرام یا نجس لب نزده‌ام.» <span class="verse-marker">۱۵</span>بار دوم همان صدا آمد که: «آنچه را خدا پاک کرده است، تو نباید نجس بخوانی.» <span class="verse-marker">۱۶</span>این موضوع سه بار تکرار شد و آخر آن دسترخوان به آسمان برده شد. </p>
  <p>
    <span class="verse-marker">۱۷</span>در همان وقت که پِترُس از معنی رؤیای خود در مانده بود و کوشش می‌کرد آنرا برای خود تجزیه و تحلیل نماید، فرستادگان کُرنیلیوس جستجو‌کنان به در خانۀ شمعون رسیدند. <span class="verse-marker">۱۸</span>و فریاد می‌زدند و می‌پرسیدند: «آیا شمعونِ ملقب به پِترُس در اینجا مهمان است؟» <span class="verse-marker">۱۹</span>در حالی که پِترُس دربارۀ این رؤیا تفکر می‌کرد، روح خدا به او گفت: «ببین، چند نفر به سراغ تو آمده‌اند <span class="verse-marker">۲۰</span>برخیز، پایئن برو و در رفتن با ایشان تردید نکن، زیرا من آن‌ها را فرستاده‌ام.» <span class="verse-marker">۲۱</span>پِترُس پائین رفت و به آنها گفت: «من همان کسی هستم که بدنبال او می‌گردید. برای چه آمده‌اید؟» <span class="verse-marker">۲۲</span>آن‌ها جواب دادند: «کُرنیلیوسِ صاحب‌منصب که شخص نیکوکار و خدا‌ترس است و پیش همه یهودیان نیک نام می‌باشد، از فرشتۀ مقدسی امر یافت که ما را به اینجا بفرستد و ترا به خانه خود دعوت کند تا به هر پیامی که داری گوش دهد.» <span class="verse-marker">۲۳</span>پس پِترُس آنها را به خانه آورد و از ایشان پذیرائی نمود. روز بعد با ایشان به راه افتاد و چند نفر از برادران یافایی با آنها همراه بودند. </p>
  <p>
    <span class="verse-marker">۲۴</span>فردای آنروز به قیصریه رسیدند. کُرنیلیوس که از خویشاوندان و دوستان نزدیک خود دعوت کرده بود، چشم به راه ایشان بود. <span class="verse-marker">۲۵</span>وقتی پِترُس می‌خواست داخل خانه شود، کُرنیلیوس پیش رفت و پیش او به خاک افتاد. <span class="verse-marker">۲۶</span>اما پِترُس او را از زمین بلند کرد و گفت: «برخیز من هم مانند تو انسانم.» <span class="verse-marker">۲۷</span>سپس با هم، صحبت‌کنان داخل خانه شدند. پِترُس در آنجا با عده زیادی روبرو شد <span class="verse-marker">۲۸</span>و به آنها گفت: «این را بخوبی می‌دانید که جایز نیست یک نفر یهودی با بیگانگان معاشرت یا همنشینی نماید. اما خدا به من نشان داده است که من نباید هیچکس را نجس یا ناپاک بدانم. <span class="verse-marker">۲۹</span>پس وقتی دنبال من فرستادید، بدون چون و چرا آمدم. تنها سؤالی که دارم این است که برای چه به دنبال من فرستادید؟» </p>
  <p>
    <span class="verse-marker">۳۰</span>کُرنیلیوس در جواب گفت: «چهار روز پیش درست در همین وقت یعنی ساعت سه بعد از ظهر من در خانۀ خود به دعا مشغول بودم که ناگاه مردی در لباس نورانی به من ظاهر شد <span class="verse-marker">۳۱</span>و گفت: «ای کُرنیلیوس، دعاهایت مستجاب شده و صدقاتی که به فقرا می‌دهی در پیشگاه خدا منظور شده است. <span class="verse-marker">۳۲</span>بنا براین کسی را به شهر یافا بفرست و شمعونِ ملقب به پِترُس را به اینجا دعوت کن. او در خانه شمعون چرمگر که در ساحل بحیره واقع است، مهمان است.» <span class="verse-marker">۳۳</span>پس فوراً این اشخاص را پیش تو فرستادم و تو لطف فرموده به اینجا آمدی. اکنون همۀ ما در حضور خدا گرد آمده‌ایم تا به آن چیزهایی که خداوند به تو امر کرده است گوش دهیم.» </p>
  <h3>پیام پِترُس در خانه کُرنیلیوس </h3>
  <p>
    <span class="verse-marker">۳۴</span>پس پِترُس سخنان خود را شروع کرده گفت: «من به این حقیقت پی برده‌ام که خدا بین انسانها فرقی نمی‌گذارد <span class="verse-marker">۳۵</span>و هر کس از هر ملت که خدا‌ترس و نیکوکار باشد، مقبول خداست. <span class="verse-marker">۳۶</span>خدا پیام خود را به قوم اسرائیل فرستاد و به این طریق مژدۀ صلح و سلامتی را به وسیلۀ عیسی‌مسیح که خداوند همه است، ابلاغ فرمود. <span class="verse-marker">۳۷</span>شما خود تان از اتفاق بزرگی که در سرتاسر یهودیه روی داد، با‌خبر هستید و می‌دانید همۀ این چیز‌ها بعد از اعلام تعمید یحیی، از جلیل شروع شد. <span class="verse-marker">۳۸</span>خدا، عیسی ناصری را با روح‌القدس و قدرت خود مسح کرد و می‌دانید چگونه عیسی به همه جا می‌رفت و اعمال نیک انجام می‌داد و همه کسانی را که در بندگی شیطان به سر می‌بردند رهایی می‌بخشید زیرا خدا با او بود. <span class="verse-marker">۳۹</span>ما شاهدان همۀ آن اعمالی هستیم که او در سرزمین یهودیان و در اورشلیم انجام داد. آنها او را به صلیب میخکوب کرده کشتند. <span class="verse-marker">۴۰</span>اما خدا در روز سوم او را زنده کرد و بسیاری او را دیدند، <span class="verse-marker">۴۱</span>اما نه همۀ قوم اسرائیل بلکه شاهدانی که خدا قبلاً برگزیده بود، او را دیدند؛ یعنی ما که پس از رستاخیز او با او می‌خوردیم و می‌نوشیدیم. <span class="verse-marker">۴۲</span>او به ما فرمان داد که به آن قوم اعلام کنیم و به این حقیقت شهادت دهیم که خدا او را داور زندگان و مردگان قرار داده است. <span class="verse-marker">۴۳</span>تمام انبیاء به او شهادت می‌دهند که هر کسی به او ایمان آورد، به وسیلۀ نام او گناهانش آمرزیده می‌شود.» </p>
  <h3>نزول روح‌القدس بر غیر‌یهودیان </h3>
  <p>
    <span class="verse-marker">۴۴</span>پِترُس هنوز صحبت می‌کرد که روح‌القدس بر همه شنوندگان نازل شد <span class="verse-marker">۴۵</span>و مؤمنان یهودی نژاد که همراه پِترُس آمده بودند از اینکه بخشش روح‌القدس به غیر‌یهودیان نیز ریخته شده بود، دچار حیرت شدند. <span class="verse-marker">۴۶</span>زیرا می‌شنیدند که به زبانها صحبت می‌کنند و خدا را تمجید می‌نمایند. آنگاه پِترُس گفت: <span class="verse-marker">۴۷</span>«آیا کسی می‌تواند مانع از تعمید این اشخاص در آب بشود؟ مگر نه این است، که ایشان هم مانند ما روح‌القدس را یافته‌اند؟» <span class="verse-marker">۴۸</span>پس امر کرد ایشان را به نام عیسی‌مسیح تعمید دهند. سپس آن‌ها از پِترُس تقاضا کردند چند روزی پیش ایشان بماند. </p>
  <a id="c11"></a>
  <h2>فصل یازدهم </h2>
  <h3>گزارش پِترُس به کلیسای اورشلیم </h3>
  <p>
    <span class="verse-marker">۱</span>به رسولان و برادران مقیم یهودیه خبر رسید که غیر‌یهودیان نیز پیام خدا را پذیرفته‌اند. <span class="verse-marker">۲</span>هنگامیکه پِترُس به اورشلیم بازگشت، کسانی که سنت کردن غیر‌یهودیان اصرار داشتند به او اعتراض کرده گفتند: <span class="verse-marker">۳</span>«چرا به خانه سنت‌ناشدگان داخل شدی و حتی با آن‌ها غذا خوردی؟» <span class="verse-marker">۴</span>پِترُس شروع کرد و تمام جریان را از اول تا به آخر برای ایشان شرح داد و گفت: <span class="verse-marker">۵</span>«در یافا به دعا مشغول بودم که حالت جذبه‌ای به من دست داد و در رؤیا چیزی دیدم مانند یک دسترخوان کلان که از چهار گوشه آویزان شده بود و از آسمان به پائین آمد تا به من رسید. <span class="verse-marker">۶</span>وقتی با دقت به آن نگاه کردم دیدم که در آن چهارپایان و حیوانات وحشی و خزندگان و پرندگان جمع شده‌اند <span class="verse-marker">۷</span>و صدایی بگوشم رسید که می‌گفت: «ای پِترُس برخیز، ذبح کن و بخور.» <span class="verse-marker">۸</span>گفتم «نخیر، ای خداوند من هرگز به چیزی حرام یا نجس لب نزده‌ام.» <span class="verse-marker">۹</span>بار دوم صدائی از آسمان رسید که می‌گفت: «آنچه را که خدا پاک کرده است تو نباید نجس بخوانی.» <span class="verse-marker">۱۰</span>این موضوع سه بار تکرار شد و بالاخره همه چیز به آسمان بالا رفت. <span class="verse-marker">۱۱</span>در همان لحظه سه نفر به خانه‌ای که جای بود و باش من بود، آمدند. ایشان را از قیصریه به دنبال من فرستاده بودند. <span class="verse-marker">۱۲</span>روح خدا به من فرمود که بدون تردید با ایشان بروم. این شش برادر هم به همراه من آمدند و به خانه آن شخص داخل شدیم. <span class="verse-marker">۱۳</span>او برای ما گفت که چطور در خانۀ خود فرشته‌ای را دیده که ایستاده و به او گفته است: «کسی را به یافا بفرست و شمعونِ ملقب به پِترُس را بیاور <span class="verse-marker">۱۴</span>و او آن پیامی را که باعث نجات تو و تمامی اهل خانه‌ات خواهد شد به تو خواهد رسانید.» <span class="verse-marker">۱۵</span>من در آنجا هنوز مطالب زیادی نگفته بودم که روح‌القدس بر آن‌ها نازل شد، به همان طریقی که در ابتدا به خود ما نازل شده بود. <span class="verse-marker">۱۶</span>و آنگاه بخاطر آوردم که خداوند فرموده بود: «یحیی با آب تعمید می‌داد اما شما با روح‌القدس تعمید خواهید یافت.» <span class="verse-marker">۱۷</span>خدا به آنها همان بخششی را عطا کرده است که به ما در وقتی که به عیسی‌مسیح خداوند ایمان آوردیم عطا فرمود، پس من کی بودم که مانع کار خدا شوم؟» </p>
  <p>
    <span class="verse-marker">۱۸</span>وقتی این را شنیدند خاموش ماندند و در حالی که خدا را ستایش می‌کردند گفتند: «پس در این صورت خدا به غیر‌یهودیان نیز این فرصت را بخشیده است تا آن‌ها هم از گناهان خود توبه کنند و زندگی یابند.» </p>
  <h3>کلیسای انطاکیه </h3>
  <p>
    <span class="verse-marker">۱۹</span>در اثر شکنجه و آزاری که به دنبال مرگ استیفان آغاز شد، عدۀ زیادی پراگنده شدند و تا فنیقیه و قبرس و شهر انطاکیه مهاجرت کردند. اما آنها پیام خود را به هیچ کسی جز یهودیان اعلام نکردند <span class="verse-marker">۲۰</span>ولی در میان ایشان چند نفر از اهالی قبرس و قیروان نیز بودند که به محض رسیدن به انطاکیه با یونانیان به صحبت پرداختند و دربارۀ عیسی خداوند بشارت دادند. <span class="verse-marker">۲۱</span>قدرت خداوند با ایشان بود و عدۀ زیادی ایمان آورده به خداوند روی آوردند. </p>
  <p>
    <span class="verse-marker">۲۲</span>این خبر در اورشلیم به کلیسا رسید و در نتیجه برنابا وظیفه یافت که به انطاکیه سفر نماید. <span class="verse-marker">۲۳</span>وقتی او به آنجا رسید و برکات خدا را با چشم خود دید، شادمان شد و آنها را تشویق و نصیحت می‌کرد که از دل و جان در وفاداری نسبت به خداوند استوار بمانند. <span class="verse-marker">۲۴</span>او مردی نیکوکار و پُر از روح‌القدس و ایمان بود. پس عده زیادی به خداوند ایمان آوردند. <span class="verse-marker">۲۵</span>بعد از آن برنابا به شهر ترسوس رفت تا شائول را پیدا کند. <span class="verse-marker">۲۶</span>پس او را یافته به انطاکیه آورد و مدت یک سال تمام با ایمانداران جمع می‌شدند و عدۀ بسیاری را تعلیم می‌دادند. در انطاکیه بود که برای اولین بار پیروان عیسی را مسیحی نامیدند. </p>
  <p>
    <span class="verse-marker">۲۷</span>در همین احوال چند نفر نبی از اورشلیم به انطاکیه وارد شدند. <span class="verse-marker">۲۸</span>یکی از آنها که اغابوس نام داشت، برخاست و با الهام روح پیشگویی کرد که قحطی سختی در سرتاسر دنیای روم خواهد آمد. این قحطی در زمان سلطنت کلودیوس امپراطور واقع شد. <span class="verse-marker">۲۹</span>از این نظر شاگردان تصمیم گرفتند هرکس به قدر توانائی خود اعانه‌ای برای یاری برادران مقیم یهودیه بفرستد. <span class="verse-marker">۳۰</span>چنین کردند، اعانه‌ها را به دست برنابا و شائول سپردند تا به رهبران کلیسای اورشلیم تقدیم کنند. </p>
  <a id="c12"></a>
  <h2>فصل دوازدهم </h2>
  <h3>اعدام یعقوب و بازداشت پِترُس </h3>
  <p>
    <span class="verse-marker">۱</span>در همان موقع هیرودیس پادشاه به شکنجه و آزار عده‌ای از اعضای کلیسا پرداخت <span class="verse-marker">۲</span>و یعقوب برادر یوحنا را به شمشیر کشت. <span class="verse-marker">۳</span>و چون دید یهودیان ازین کار خوش شان آمد قدم فراتر گذاشت و پِترُس را هم دستگیر نمود. این کار در ایام عید فطیر واقع شد. <span class="verse-marker">۴</span>پس پِترُس را گرفته به زندان انداخت و چهار دسته چهار نفری را به نگهبانی او گماشت زیرا هیرودیس قصد داشت بعد از عید فِصَح او را تحویل قوم یهود بدهد. <span class="verse-marker">۵</span>به این ترتیب پِترُس در زندان پیوسته تحت نظر بود و کلیسا شب و روز از صمیم قلب برای او به درگاه خدا دعا می‌کرد. </p>
  <h3>آزاد شدن پِترُس </h3>
  <p>
    <span class="verse-marker">۶</span>یک شب، قبل از آن روزی که هیرودیس می‌خواست پِترُس را به محکمه بیاورد، پِترُس در زندان بین دو عسکر با زنجیر بسته شده و به خواب رفته بود و نگهبانان پیش در زندان پهره می‌کردند. <span class="verse-marker">۷</span>ناگاه فرشته خداوند در کنار پِترُس ایستاد و نوری در آن اطاق درخشید. فرشته به پهلوی پِترُس زد و او را بیدار کرد و گفت: «زود برخیز.» فوراً زنجیر‌ها از دستهایش به زمین افتاد. <span class="verse-marker">۸</span>فرشته به او فرمود: «کمر خود را ببند و چپلی‌هایت را بپوش» و او چنان کرد. سپس فرشته به او گفت: «ردای خود را دور خود بگیر و بدنبال من بیا.» <span class="verse-marker">۹</span>پس بدنبال او رفت و هیچ فکر نمی‌کرد آنچه فرشته انجام می‌داد، حقیقت داشته باشد. او گمان می‌کرد این وقایع را در خواب می‌بیند. <span class="verse-marker">۱۰</span>وقتی از پاسگاههای اول و دوم گذشتند به دری آهنی که به طرف شهر باز می‌شد، رسیدند. دروازه خود به خود به روی آنها باز شد. آن‌ها بیرون رفتند، از کوچه‌ای می‌گذشتند که ناگهان فرشته ناپدید شد. <span class="verse-marker">۱۱</span>پِترُس به خود آمد و گفت: «حالا دیگر یقین دارم که خداوند فرشتۀ خود را فرستاده است که مرا از دست هیرودیس و از آنچه یهودیان انتظار آنرا داشتند برهاند.» </p>
  <p>
    <span class="verse-marker">۱۲</span>همینکه به موضوع پی برد به خانۀ مریم مادر یوحنا ملقب به مرقُس، که عدۀ زیادی در آنجا برای دعا گرد آمده بودند رفت. <span class="verse-marker">۱۳</span>وقتی دروازه خانه را کوبید، کنیزی به نام رودا آمد تا دروازه را باز کند. <span class="verse-marker">۱۴</span>اما وقتی که صدای پِترُس را شناخت به عوض اینکه در را باز کند از خوشحالی فراوان برگشت تا مژده دهد که پِترُس بیرون دروازه ایستاده است. <span class="verse-marker">۱۵</span>آن‌ها به او گفتند: «مگر دیوانه شده‌ای؟» اما او به گفته‌های خود بسیار محکم بود. سپس گفتند: «پس حتماً فرشتۀ محافظ اوست.» </p>
  <p>
    <span class="verse-marker">۱۶</span>اما پِترُس پشت سر هم دروازه را می‌زد و وقتی در را باز کردند و او را دیدند، غرق تعجب شدند. <span class="verse-marker">۱۷</span>پِترُس به آنها اشاره کرد تا خاموش شوند و برای ایشان شرح داد که چگونه خداوند او را از زندان نجات داده است و در آخر گفت: «یعقوب و برادران را از این امور باخبر کنید.» آنگاه ایشان را ترک کرد و به جای دیگر رفت. </p>
  <p>
    <span class="verse-marker">۱۸</span>وقتی روز شد، پهره‌داران بسیار پریشان شدند، زیرا نمی‌دانستند به سر پِترُس چه آمده است. <span class="verse-marker">۱۹</span>هرودیس امر کرد که همه جا دنبال پِترُس بگردند، اما وقتی او را پیدا نکردند از نگهبانان تحقیقات نمود و حکم اعدام آنها را صادر نمود. بعد از آن پِترُس یهودیه را ترک نموده به قیصریه آمد و مدتی در آنجا ماند. </p>
  <h3>در گذشت هیرودیس </h3>
  <p>
    <span class="verse-marker">۲۰</span>هیرودیس بغض و کینۀ شدیدی نسبت به مردمان صور و صیدون در دل داشت. به این جهت اهالی آن دو شهر به اتفاق پیش او آمدند و بلاستوس را که فراش خوابگاه شاه بود، با خود همراه کردند و تقاضای صلح نمودند، زیرا کشور آنها در امر تغذیه و خوراک محتاج کشور هیرودیس بود. </p>
  <p>
    <span class="verse-marker">۲۱</span>هیرودیس در یک روز معین لباس سلطنتی پوشید و بر تخت نشست و نطقی ایراد کرد. <span class="verse-marker">۲۲</span>در پایان مردم فریاد می‌زدند: «این سخنان، سخنان یکی از خدایان است نه یک انسان.» <span class="verse-marker">۲۳</span>و چون هیرودیس جلالی را که از آن خداست به خود نسبت داده بود، در همان لحظه فرشته خداوند او را نقش زمین کرد و کرمها او را خوردند و او مُرد. </p>
  <p>
    <span class="verse-marker">۲۴</span>پیام خدا هر روز با تأثیر بیشتری انتشار می‌یافت. <span class="verse-marker">۲۵</span>برنابا و شائول وقتی وظیفۀ خود را در اورشلیم به پایان رسانیدند به انطاکیه برگشتند و یوحنای ملقب به مرقُس را همراه خود بردند. </p>
  <a id="c13"></a>
  <h2>فصل سیزدهم </h2>
  <h3>وظیفه برنابا و شائول </h3>
  <p>
    <span class="verse-marker">۱</span>در آن زمان در کلیسای انطاکیه عده‌ای نبی و معلم از قبیل برنابا و شمعونِ ملقب به نیجر و لوکیوسِ قیروانی و مَناحِم (که با هیرودیس پادشاه، بزرگ شده بود) و شائول حضور داشتند. <span class="verse-marker">۲</span>یک روز که آن‌ها روزه‌دار و مشغول عبادت خداوند بودند روح‌القدس به ایشان فرمود: «برنابا و شائول را برای آن کاری که من آن‌ها را خواسته‌ام مقرر کنید.» <span class="verse-marker">۳</span>پس آن‌ها بعد از روزه و دعا، دست بر سر آن دو نهاده و آن‌ها را به وظیفه فرستادند. </p>
  <h3>سفر اول: بشارت در قبرس </h3>
  <p>
    <span class="verse-marker">۴</span>این دو نفر که فرستادگان روح‌القدس بودند، به بندر سلوکیه رفتند و از آنجا از راه دریا به قبرس آمدند <span class="verse-marker">۵</span>و وارد شهر سلامیس شدند و در کنیسه‌های یهودیان کلام خدا را منتشر می‌ساختند و یوحنا (که مرقُس لقب داشت) دستیار ایشان بود. </p>
  <p>
    <span class="verse-marker">۶</span>آن‌ها تمام جزیرۀ قبرس را طی کردند تا به شهر پافُس رسیدند. در آنجا به یک جادوگر یهودی که نبی دروغین بود و بَریَشوع نام داشت برخوردند. <span class="verse-marker">۷</span>او از ملازمین سرگیوس پولُس، والی قبرس که مردی هوشمند بود، بشمار می‌آمد. والی، برنابا و شائول را به حضور خود خواست زیرا می‌خواست کلام خدا را از آن‌ها بشنود. <span class="verse-marker">۸</span>اما آن جادوگر که نام یونانی او عَلیما بود با آنها مخالفت می‌کرد و کوشش می‌کرد والی را از ایمان آوردن باز دارد. <span class="verse-marker">۹</span>در این هنگام شائول که به نام پولُس معروف شده بود، پُر از روح‌القدس شده به آن مرد چشم دوخت و گفت: <span class="verse-marker">۱۰</span>«ای فرزند شیطان، ای دشمن تمام نیکی‌ها، ای سرچشمۀ نیرنگ و تبهکاری، آیا از گمراه ساختن مردم از راه راست خداوند دست نمی‌کشی؟ <span class="verse-marker">۱۱</span>حالا ببین، دست خدا ترا خواهد زد و نابینا خواهی شد و تا مدتی نور آفتاب را نخواهی دید.» در همان وقت دنیا در نظر عَلیما تیره و تار شد و کورکورانه به اینطرف و آنطرف می‌گشت تا شخصی را برای راهنمائی خود پیدا کند. <span class="verse-marker">۱۲</span>والی که این جریان را دید ایمان آورد زیرا از تعالیم خداوند بسیار حیران شده بود. </p>
  <h3>در انطاکیۀ پیسیدیه </h3>
  <p>
    <span class="verse-marker">۱۳</span>پولُس و همراهان او پافُس را ترک کردند و از راه بحر به پرجۀ پمفیلیه آمدند. یوحنای (مرقُس) از آنها جدا شد و به اورشلیم بازگشت. <span class="verse-marker">۱۴</span>ایشان از پرجه گذشته به شهر انطاکیه که یکی از شهرهای ولایت پیسیدیه است آمدند. در روز سَبَت به کنیسه داخل شدند و نشستند. <span class="verse-marker">۱۵</span>بعد از قرائت تورات و کتاب انبیاء، رؤسای کنیسه پیش ایشان فرستادند و گفتند: «ای برادران اگر پیام تشویق کننده‌ای برای این قوم دارید، بفرمائید.» </p>
  <p>
    <span class="verse-marker">۱۶</span>پولُس برخاست و با اشاره دست، از ایشان درخواست نمود که خاموش باشند و بعد چنین گفت: «ای مردان اسرائیلی و همۀ شما که خدا‌ترس هستید، توجه نمائید. <span class="verse-marker">۱۷</span>خدای قوم اسرائیل، نیاکان ما را برگزید و در آن هنگام که آن‌ها در سرزمین مصر در غربت زندگی می‌کردند آنها را قومی بزرگ ساخت و دست خود را دراز کرد تا آنها را از آن سرزمین بیرون آورد. <span class="verse-marker">۱۸</span>مدت چهل سال در بیابانها متحمل ایشان شد. <span class="verse-marker">۱۹</span>پس از نابود ساختن آن هفت ملتی که مقیم کنعان بودند سرزمین آن‌ها را <span class="verse-marker">۲۰</span>تا مدت چهارصد و پنجاه سال به عنوان میراث به تصرف اسرائیل در آورد. بعد از آن هم تا زمان سموئیل نبی، داوران را به ایشان بخشید <span class="verse-marker">۲۱</span>و وقتی آن‌ها خواستند برای خود یک پادشاه داشته باشند، خدا شائول پسر قیس را که مردی از طایفۀ بنیامین بود به ایشان داد تا او مدت چهل سال حکمرانی کند. <span class="verse-marker">۲۲</span>بعد از آن او را برکنار کرد و داود را برانگیخت تا پادشاه ایشان شود. خدا در حق داود چنین گواهی داده گفت: «من داود پسر یسی را مورد پسند خود یافته‌ام. او کسی است که هر چه بخواهم انجام می‌دهد.» <span class="verse-marker">۲۳</span>از نسل همین مرد، خدا مطابق وعدۀ خود عیسی را به عنوان نجات‌دهنده‌ای برای اسرائیل برانگیخت. <span class="verse-marker">۲۴</span>پیش از آمدن او یحیی لزوم توبه و تعمید را به همۀ قوم اسرائیل اعلام می‌کرد <span class="verse-marker">۲۵</span>و وقتی خدمت خود را به انجام رسانید گفت: «من آن کسی که شما گمان می‌کنید نیستم. اما بعد از من کسی می‌آید که من لایق آن نیستم که بند بوت او را باز نمایم.» </p>
  <p>
    <span class="verse-marker">۲۶</span>ای برادران، ای فرزندان ابراهیم، و نیز شما ای کسانی که در این جمعیت حضور دارید و از خدا می‌ترسید، پیام این نجات به ما رسیده است، <span class="verse-marker">۲۷</span>زیرا ساکنان اورشلیم و حکمرانان ایشان نه او را شناختند و نه از کلمات انبیاء که در هر روز عبادت قرائت می‌شود چیزی فهمیدند، اما با دادن حکم سر او پیشگوئی‌های انبیاء را تکمیل کردند. <span class="verse-marker">۲۸</span>اگر چه خطائی که مستوجب مرگ باشد در او نیافتند، از پیلاطُس تقاضا کردند تا او را اعدام کند. <span class="verse-marker">۲۹</span>و بعد از آنکه تمام پیشگویی‌های را که در مورد او نوشته شده بود به انجام رسانیدند او را از صلیب پائین آوردند و به خاک سپردند. <span class="verse-marker">۳۰</span>اما خدا او را پس از مرگ زنده گردانید <span class="verse-marker">۳۱</span>و کسانیکه در سفر از جلیل به اورشلیم همراه او بودند روزهای زیادی او را دیدند و هم اکنون در برابر قوم، شاهدان او می‌باشند. <span class="verse-marker">۳۲</span>ما در حضور شما مژدۀ آن وعده‌ای را که خدا به پدران ما داد اعلام می‌کنیم <span class="verse-marker">۳۳</span>که خدا برای ما که فرزندان آنها هستیم با رستاخیز عیسی به آن وعده وفا کرده است، چنانکه در مزمور دوم آمده است: </p>
  <p class="verse1">«تو پسر من هستی </p>
  <p class="verse2">امروز من پدر تو شده‌ام.» </p>
  <p> </p>
  <p class="no-indent">
    <span class="verse-marker">۳۴</span>باز هم در خصوص رستاخیز او از مردگان و اینکه دیگر او فساد را نخواهد دید، خدا چنین فرمود: </p>
  <p class="verse1">«من آن برکات مقدس و قابل اطمینانی را </p>
  <p class="verse2">که به داود وعده داده‌ام به تو خواهم بخشید.» </p>
  <p> </p>
  <p class="no-indent">
    <span class="verse-marker">۳۵</span>و در جای دیگر می‌فرماید: </p>
  <p class="verse1">«تو به این رضا نخواهی داد، که بنده امین تو فساد را ببیند.» </p>
  <p> </p>
  <p class="no-indent">
    <span class="verse-marker">۳۶</span>و اما داود که در روزگار خود مطابق ارادۀ خدا خدمت کرده بود، مُرد و به پدران خود ملحق شد و فساد را دید، <span class="verse-marker">۳۷</span>اما آن کسی که خدا او را زنده گردانید هرگز فساد را ندید. <span class="verse-marker">۳۸</span>ای برادران، بدانید که مژدۀ آمرزش گناهان به وسیلۀ عیسی به شما اعلام شده است. <span class="verse-marker">۳۹</span>هر کس به او ایمان آورد، از تمام گناهانی که شریعت موسی نتوانست او را آزاد نماید، آزاد خواهد شد. <span class="verse-marker">۴۰</span>پس متوجه باشید که این گفتۀ انبیاء در مورد شما صادق نباشد که می‌فرماید: </p>
  <p class="verse1">
    <span class="verse-marker">۴۱</span>«ای استهزا کنندگان توجه کنید، </p>
  <p class="verse1">حیران شوید و نابود گردید، </p>
  <p class="verse2">زیرا در روزگار شما کاری خواهم کرد </p>
  <p class="verse2">که حتی اگر کسی آنرا برای تان بیان کند باور نخواهید کرد.»» </p>
  <p>
    <span class="verse-marker">۴۲</span>در موقع خروج از کنیسه مردم از آن‌ها تقاضا کردند که سَبَت بعد نیز دربارۀ این امور برای ایشان سخن بگویند <span class="verse-marker">۴۳</span>و وقتی مجلس تمام شد بسیاری از یهودیان و آنهایی که به یهودیت گرویده بودند، بدنبال پولُس و برنابا در راه رفتن شدند. این دو با آنها صحبت می‌کردند و ایشان را تشویق می‌نمودند، که در فیض خدا استوار بمانند. </p>
  <p>
    <span class="verse-marker">۴۴</span>هفته بعد تقریباً همۀ ساکنان آن شهر برای شنیدن پیام خدا گرد آمدند. <span class="verse-marker">۴۵</span>اما هنگامی که یهودیان جماعت را دیدند حسادت ورزیدند و هر چه را پولُس می‌گفت، انکار می‌کردند و به او دشنام می‌دادند. <span class="verse-marker">۴۶</span>پولُس و برنابا با شجاعت و دلیری گفتند: «لازم بود که کلام خدا پیش از همه به گوش شما برسد، اما چون شما آنرا رد کردید و خود را لایق زندگی ابدی ندانستید، بدانید که ما از این پس پیش غیر‌یهودیان خواهیم رفت، <span class="verse-marker">۴۷</span>زیرا خداوند چنین فرموده است: </p>
  <p class="verse1">«من ترا برگزیدم که نور ملتها و </p>
  <p class="verse2">وسیلۀ رستگاری تمام جهان باشی.»» </p>
  <p>
    <span class="verse-marker">۴۸</span>وقتی غیر‌یهودیان این گفتار را شنیدند خوشحال شدند و از کلام خدا تعریف کردند و آنانی که برای دریافت زندگی ابدی معین شده بودند، ایمان آوردند. </p>
  <p>
    <span class="verse-marker">۴۹</span>پیام خداوند در تمام آن سرزمین منتشر شد. <span class="verse-marker">۵۰</span>اما یهودیان، زنان متنفذی که به یهودیت گرویده بودند و بزرگان شهر را بر ضد پولُس و برنابا تحریک نمودند. پس آنها را آزار رسانیده از آن ناحیه بیرون کردند. <span class="verse-marker">۵۱</span>اما آن دو به عنوان اعتراض، خاک آن شهر را از پاهای خود تکانده و به شهر قونیه رفتند <span class="verse-marker">۵۲</span>و شاگردان در انطاکیه پُر از خوشی و روح‌القدس گردیدند. </p>
  <a id="c14"></a>
  <h2>فصل چهاردهم </h2>
  <h3>بشارت در قونیه </h3>
  <p>
    <span class="verse-marker">۱</span>در شهر قونیه نیز پولُس و برنابا به کنیسه یهود وارد شدند و چنان صحبت کردند، که گروه زیادی از یهودیان و یونانیان ایمان آوردند. <span class="verse-marker">۲</span>اما یهودیانی که ایمان نیاورده بودند، غیر‌یهودیان را تحریک کردند و افکار آنها را نسبت به این برادران منحرف ساختند. <span class="verse-marker">۳</span>آن دو مدت زیادی در آن شهر ماندند و بدون ترس دربارۀ خداوند سخن می‌گفتند. خداوند نیز با اعطای قدرت به آن‌ها برای انجام عجایب و معجزات، پیام فیض بخش خود را تصدیق می‌فرمود. <span class="verse-marker">۴</span>اما بین مردم شهر دودستگی افتاد، عده‌ای طرفدار یهودیان شدند و عده‌ای طرف رسولان را گرفتند. <span class="verse-marker">۵</span>در این وقت یهودیان و غیر‌یهودیان با همدستی اولیای امور تصمیم گرفته بودند به رسولان آزار برسانند و آنها را سنگسار نمایند. <span class="verse-marker">۶</span>وقتی که رسولان از این موضوع آگاه شدند، به سوی شهرهای لیکائونیه یعنی لِستره و دربه و ناحیه مجاور فرار کردند <span class="verse-marker">۷</span>و در آنجا به بشارت نجات ادامه دادند. </p>
  <h3>در لِستره </h3>
  <p>
    <span class="verse-marker">۸</span>در شهر لِستره مرد مفلوجی نشسته بود که لنگ مادرزاد بود و هرگز با پاهای خود راه نرفته بود. <span class="verse-marker">۹</span>او به سخنان پولُس گوش می‌داد. پولُس به طرف او دید و چون دید ایمان آنرا دارد که شفا یابد، <span class="verse-marker">۱۰</span>با صدای بلند به او گفت: «برخیز و راست روی پاهای خود بایست.» او جست زد و به راه رفتن شد. <span class="verse-marker">۱۱</span>وقتی مردم کاری را که پولُس کرد دیدند، به زبان آن محل فریاد زدند: «خدایان به صورت انسان در میان ما فرود آمده‌اند.» <span class="verse-marker">۱۲</span>برنابا را مشتری و پولُس را عطارد خواندند. (پولُس را از آن جهت عطارد خواندند که سخنگوی آنها بود.) <span class="verse-marker">۱۳</span>آنگاه کاهن معبد مشتری که معبدش در خارج شهر واقع بود گاوانی با حلقه‌های گل به دروازه شهر آورد و می‌خواست به همراهی جماعت گاوان را قربانی کند. <span class="verse-marker">۱۴</span>اما هنگامیکه آن دو رسول یعنی برنابا و پولُس از این امر با خبر شدند لباسهای خود را دریدند و به میان مردم رفته فریاد می‌کردند: <span class="verse-marker">۱۵</span>«ای آقایان، چه می‌کنید؟ ما هم مثل شما انسان هستیم، با عواطف و احساساتی مانند خود شما. ما برای شما مژده‌ای داریم که از این اعمال بی‌فایده دور شوید و به خدای زنده‌ای که آسمان و زمین و دریا و آنچه را که در آنهاست آفریده است، روی آورید. <span class="verse-marker">۱۶</span>در دوران گذشته او اجازه داد که جمیع ملتها به راههای خود بروند. <span class="verse-marker">۱۷</span>در عین حال اعمال نیک او همیشه وجودش را ثابت نموده است. او به شما از آسمان باران و محصول به موقع عطا می‌کند، به شما غذا می‌دهد و دلهای تان را از شادمانی پُر می‌سازد.» <span class="verse-marker">۱۸</span>رسولان با این سخنان به سختی توانستند مردم را از قربانی کردن برای ایشان جلوگیری کنند. </p>
  <p>
    <span class="verse-marker">۱۹</span>در این هنگام یهودیان از انطاکیه و قونیه رسیدند و مردم را پشتیبان خود ساخته پولُس را سنگسار کردند و به گمان اینکه مرده است او را از شهر بیرون کشیدند. <span class="verse-marker">۲۰</span>اما وقتی شاگردان دور او جمع شدند او برخاست و به داخل شهر آمد و روز بعد به همراهی برنابا به دربه رفت. </p>
  <h3>بازگشت به انطاکیه سوریه </h3>
  <p>
    <span class="verse-marker">۲۱</span>پس از اینکه در آن شهر هم بشارت دادند و پیروان بسیاری یافتند، به لِستره و قونیه و انطاکیه بازگشتند <span class="verse-marker">۲۲</span>و در بین راه شاگردان را تقویت می‌کردند و آنها را تشویق می‌نمودند که در ایمان خود پایدار بمانند و به آنها می‌گفتند: «برای داخل شدن به پادشاهی خدا ما باید از راه‌های بسیار سختی بگذریم.» <span class="verse-marker">۲۳</span>در هر یک از کلیسا‌ها رهبرانی را تعیین کردند و با دعا و روزه ایشان را به‌دست آن خداوندی که به او گرویده بودند، سپردند. </p>
  <p>
    <span class="verse-marker">۲۴</span>سپس از سرزمین پیسیدیه گذشتند و به سرزمین پمفیلیه رسیدند. <span class="verse-marker">۲۵</span>وقتی پیام را در پرجه هم اعلام کردند به اتالیه وارد شدند <span class="verse-marker">۲۶</span>و از آنجا با کشتی بسوی انطاکیه رفتند یعنی همان جائی که به خاطر خدمتی که انجام داده بودند، به فیض خدا سپرده شده بودند. </p>
  <p>
    <span class="verse-marker">۲۷</span>وقتی به آنجا رسیدند، اعضای کلیسا را جمع کردند و ایشان را از هر چه خدا به واسطۀ آنها انجام داده بود، خبر دادند و نیز گفتند که چگونه خدا راه ایمان را به روی مردم غیر‌یهود باز کرده است <span class="verse-marker">۲۸</span>و در آنجا مدتی پیش شاگردان ماندند. </p>
  <a id="c15"></a>
  <h2>فصل پانزدهم </h2>
  <h3>انجمن کلیسایی اورشلیم </h3>
  <p>
    <span class="verse-marker">۱</span>عده‌ای از یهودیه به انطاکیه آمده بودند و برادرن را تعلیم داده می‌گفتند: «تا مطابق سنت موسی ختنه نشوید، نجات یافتن برای تان محال است.» <span class="verse-marker">۲</span>پس از مناظره و مباحثه بسیار بین آنها از یک طرف پولُس و برنابا از طرف دیگر، قرار بر این شد، که پولُس و برنابا و چند نفر دیگر برای تحقیق دربارۀ این مسئله به اورشلیم پیش رسولان و رهبران کلیسا بروند. </p>
  <p>
    <span class="verse-marker">۳</span>اعضای کلیسا ایشان را بدرقه نمودند و در حالیکه از فنیقیه و سامره عبور می‌کردند، همه جا مژدۀ ایمان آوردن ملت‌های غیر‌یهود را ابلاغ می‌نمودند و این خبر موجب خوشی زیاد تمام ایمانداران شد. <span class="verse-marker">۴</span>هنگامی که به اورشلیم رسیدند، کلیسا و رسولان و رهبران با آغوش باز از ایشان استقبال کردند و آنها کارهایی را که خدا به واسطۀ ایشان انجام داده بود بیان کردند. <span class="verse-marker">۵</span>در این موقع بعضی از فریسی ها که ایمان آورده بودند برخاستند و گفتند: «لازم است ایشان سنت شوند و به آنها امر کرده شود که شریعت موسی را رعایت نمایند.» </p>
  <p>
    <span class="verse-marker">۶</span>رسولان و رهبران برای رسیدگی به این مسئله انجمنی تشکیل دادند. <span class="verse-marker">۷</span>پس از بحث بسیار، پِترُس برخاست و خطاب به ایشان گفت: «ای برادران، شما می‌دانید که مدتها پیش خدا مرا از میان شما برگزید تا غیر‌یهودیان مژدۀ نجات را از زبان من بشنوند و ایمان آورند. <span class="verse-marker">۸</span>خدا که از قلب‌ها آگاه است، این کار را با عطای روح‌القدس به آنها به همان طریقی که به خود ما عطا فرمود، تأیید کرد <span class="verse-marker">۹</span>و هیچ فرقی بین ما و آنها قایل نشد، بلکه قلب آنها را با ایمان پاک ساخت. <span class="verse-marker">۱۰</span>پس حالا چرا می‌خواهید خدا را بیازمائید و باری بر دوش این مؤمنین بگذارید، باری که نه پدران ما قدرت تحمل آنرا داشتند و نه ما؟ <span class="verse-marker">۱۱</span>بلکه بر عکس، ما از راه فیض عیسی خداوند، ایمان می‌آوریم و نجات می‌یابیم و آن‌ها هم همین‌طور.» <span class="verse-marker">۱۲</span>بدنبال سخنان پِترُس همه خاموش ماندند و به گزارش برنابا و پولُس در مورد عجایب و معجزاتی که خدا بوسیلۀ ایشان در میان غیر‌یهودیان انجام داده بود گوش می‌دادند. <span class="verse-marker">۱۳</span>همینکه سخنان آنها تمام شد یعقوب گفت: «ای برادران، توجه فرمائید، <span class="verse-marker">۱۴</span>شمعون برای ما شرح داد که چگونه خدا در ابتدا قومی را از میان اقوام جهان برگزید تا فقط به او متعلق باشند و به این وسیله علاقه خود را به تمام ملتها نشان داد. <span class="verse-marker">۱۵</span>این مطابق سخن پیغمبران است، چنانکه کلام خدا می‌فرماید: </p>
  <p class="verse1">
    <span class="verse-marker">۱۶</span>«بعد از این باز می‌گردم </p>
  <p class="verse2">و خانه ویران داود را از نو می‌سازم </p>
  <p class="verse1">و خرابی‌های آن را بار دیگر آباد می‌گردانم </p>
  <p class="verse2">و آن را بر پا خواهم کرد </p>
  <p class="verse1">
    <span class="verse-marker">۱۷</span>تا بقیۀ بنی نوع بشر طالب خداوند گردند، </p>
  <p class="verse2">یعنی جمیع ملتهای که نام خود را بر آن‌ها نهاده‌ام، </p>
  <p class="verse1">
    <span class="verse-marker">۱۸</span>این است آنچه خداوند می‌گوید، خداوندی که این چیزها را از زمانهای قدیم آشکار کرده است.» </p>
  <p>
    <span class="verse-marker">۱۹</span>بنابر این رأی من این است که غیر‌یهودیانی را که به سوی خدا آمده‌اند، دچار زحمت نسازیم. <span class="verse-marker">۲۰</span>جز اینکه کتباً به ایشان امر کنیم که از خوردن گوشتی که در اثر تقدیم شدن به بتها ناپاک و نجس شده است و از زنا و خوردن حیوانات خفه شده و همچنین خوردن خون بپرهیزند. <span class="verse-marker">۲۱</span>چون شریعت موسی از زمانهای قدیم در هر روز عبادت در کنیسه‌ها خوانده و تعالیم او در تمام شهرها موعظه می‌شود.» </p>
  <h3>نتیجۀ مذاکرات انجمن </h3>
  <p>
    <span class="verse-marker">۲۲</span>پس رسولان و رهبران با تمام اعضای کلیسا موافقت کردند که کسانی از میان خود انتخاب کنند و همراه پولُس و برنابا به انطاکیه بفرستند. ایشان یهودای ملقب به بَرسابا و سیلاس را که از افراد برجسته در میان برادران بودند، انتخاب کردند <span class="verse-marker">۲۳</span>و نامۀ خود را به این مضمون بوسیلۀ ایشان ارسال داشتند: </p>
  <p class="indented">«برادران شما، یعنی رسولان و رهبران، به برادران غیر‌یهودی مقیم انطاکیه و سوریه و قیلیقیه سلام می‌رسانند. <span class="verse-marker">۲۴</span>به ما خبر رسیده است، که بعضی از افراد ما بدون اینکه امری داشته باشند، با سخنان خود شما را دچار تشویش کرده و افکار تان را پریشان ساخته‌اند. <span class="verse-marker">۲۵</span>بنابراین همه ما با یکدل تصمیم گرفتیم چند نفر را انتخاب نمائیم و به همراه عزیزان خود برنابا و پولُس <span class="verse-marker">۲۶</span>که جان خود را به خاطر خدمت خداوند ما عیسی‌مسیح به خطر انداخته‌اند، پیش شما بفرستیم. <span class="verse-marker">۲۷</span>بنابراین یهودا و سیلاس را فرستادیم تا شفاهاً همان چیزها را برای تان بیان کنند. <span class="verse-marker">۲۸</span>رأی روح‌القدس و ما این است، که جز اوامری که در زیر می‌آید، بار شما را سنگینتر نسازیم <span class="verse-marker">۲۹</span>و آن این است که از هر چه برای بتها قربانی شده و از خون و حیوانات خفه‌شده و زنا دوری جوئید. چنانچه از این چیزها پرهیز کنید کار نیکوئی انجام داده‌اید، والسلام.» </p>
  <p>
    <span class="verse-marker">۳۰</span>وقتی آن‌ها آنجا را ترک کردند به انطاکیه رفتند و همین که جماعت ایمانداران را جمع کردند، آن نامه را به آن‌ها دادند. <span class="verse-marker">۳۱</span>وقتی نامه خوانده شد، جمعیت از آن پیغام دلگرم کننده شادمان شدند <span class="verse-marker">۳۲</span>و یهودا و سیلاس که نبی بودند با سخنان بسیار آن جماعت را تشویق و تقویت کردند. <span class="verse-marker">۳۳</span>پس از آنکه مدتی در آنجا ماندند، توسط ایمانداران به سلامتی به سوی فرستندگان خود برگشتند. <span class="verse-marker">۳۴</span>اما پولُس و برنابا در انطاکیه ماندند <span class="verse-marker">۳۵</span>و به همراه عدۀ زیادی به تعلیم و بیان پیام خدا مشغول بودند. </p>
  <h3>سفر دوم: جدایی پولُس از برنابا </h3>
  <p>
    <span class="verse-marker">۳۶</span>بعد از چند روز پولُس به برنابا گفت: «به شهرهایی که پیام خداوند را اعلام کرده ایم برویم و از برادرانی که نو ایمان آورده‌اند دیدن نمائیم تا از حال شان با خبر شویم.» <span class="verse-marker">۳۷</span>برنابا می‌خواست، یوحنای ملقب به مرقُس را به همراه خود ببرند. <span class="verse-marker">۳۸</span>اما پولُس عقیده داشت که نباید کسی را که در پمفیلیه ایشان را ترک کرده و تا پایان کار همراه ایشان نمانده بود، بار دیگر با خود ببرند. <span class="verse-marker">۳۹</span>مشاجره آنها چنان سخت شد، که از یکدیگر جدا شدند و در نتیجه برنابا، مرقُس را برداشت و از راه بحر به قبرس رفت <span class="verse-marker">۴۰</span>و پولُس، سیلاس را انتخاب کرد و پس از اینکه توسط ایمانداران به فیض خدا سپرده شد، حرکت کرد <span class="verse-marker">۴۱</span>او در عبور از ولایت سوریه و قیلیقیه، کلیساها را تقویت می‌کرد. </p>
  <a id="c16"></a>
  <h2>فصل شانزدهم </h2>
  <h3>تیموتاوس و همکاری او </h3>
  <p>
    <span class="verse-marker">۱</span>پولُس به همراهی سیلاس به دربه و لِستره رسید. در شهر لِستره یکی از شاگردان به نام تیموتاوس زندگی می‌کرد که مادرش مسیحی یهودی نژاد و پدرش یونانی بود. <span class="verse-marker">۲</span>برادران ساکن لِستره و قونیه از او تعریف می‌کردند <span class="verse-marker">۳</span>و پولُس می‌خواست او را همراه خود ببرد، پس بخاطر یهودیان آن دیار تیموتاوس را سنت نمود زیرا همه می‌دانستند که پدرش یونانی بود. <span class="verse-marker">۴</span>آنها همچنان که شهر به شهر می‌گشتند، تصمیماتی را که رسولان و رهبران در اورشلیم گرفته بودند به ایمانداران می‌سپردند تا مطابق آن عمل کنند. <span class="verse-marker">۵</span>از اینرو کلیسا‌ها در ایمان تقویت می‌یافتند و روز به روز به تعداد شان افزوده می‌شد. </p>
  <h3>رؤیای پولُس در ترواس </h3>
  <p>
    <span class="verse-marker">۶</span>وقتی آن‌ها از ولایت فریجیه و ولایت غلاتیه می‌گذشتند، روح‌القدس مانع شد که پیام خدا را به ولایت آسیا ابلاغ نمایند <span class="verse-marker">۷</span>و وقتی به سرحد میسیه رسیدند، کوشش می‌کردند به ولایت بِطونیه بروند، اما روح عیسی به ایشان اجازه نداد. <span class="verse-marker">۸</span>بنابراین از میسیه گذشتند و به شهر ترواس آمدند. <span class="verse-marker">۹</span>در همان شب پولُس در خواب دید که شخصی مقدونی ایستاده بود و با التماس به او می‌گفت: «به مقدونیه بیا و ما را یاری کن.» <span class="verse-marker">۱۰</span>همینکه پولُس این رؤیا را دید، ما عازم مقدونیه شدیم. زیرا شکی نداشتیم که خدا ما را خواسته بود که به ایشان نیز بشارت دهیم. </p>
  <h3>ایمان آوردن لیدیه در فیلپی </h3>
  <p>
    <span class="verse-marker">۱۱</span>در ترواس سوار کشتی شدیم و مستقیماً به جزیرۀ ساموتراکی رفتیم و روز بعد رهسپار نیاپولیس شدیم. <span class="verse-marker">۱۲</span>از آنجا به فیلپی که یک مستعمرۀ رومی و شهری در بخش اول ولایت مقدونیه است رفتیم. در این شهر چند روزی اقامت کردیم. <span class="verse-marker">۱۳</span>روز سَبَت از دروازۀ شهر خارج شدیم و به کنار دریای که گمان می‌کردیم محل دعای یهودیان باشد رفتیم. در آنجا نشستیم و با زنانی که جمع شده بودند، صحبت کردیم. <span class="verse-marker">۱۴</span>یکی از شنوندگان ما زنی بود به نام لیدیه، که پارچه‌های ارغوانی می‌فروخت. او از اهالی شهر طیاتیرا و زنی خدا‌پرست بود. خداوند قلب او را باز کرد تا تعلیم پولُس را بپذیرد <span class="verse-marker">۱۵</span>و هنگامی که او و خانواده‌اش تعمید گرفتند، با خواهش و تمنا به ما گفت: «اگر مرا نسبت به خداوند یک مؤمن حقیقی می‌دانید، بیائید و در منزل من بمانید.» و آنقدر اصرار کرد، که ما رفتیم. </p>
  <h3>توقیف پولُس و سیلاس در فیلپی </h3>
  <p>
    <span class="verse-marker">۱۶</span>یک روز که به محل دعا می‌رفتیم به کنیزی برخورد کردیم که روح فالگیری و غیبگویی داشت و از این راه منافع زیادی نصیب اربابان خود کرده بود. <span class="verse-marker">۱۷</span>او به دنبال ما و پولُس افتاد و فریاد می‌کرد: «اینها غلامان خدای متعالند و راه رستگاری را به شما اعلام می‌نمایند.» <span class="verse-marker">۱۸</span>چند روز کارش همین بود تا بالاخره حوصله پولُس به سر آمده به سوی او برگشت و به آن روح گفت: «به نام عیسی‌مسیح به تو فرمان می‌دهم از او خارج شو.» و در همان لحظه از او خارج شد. </p>
  <p>
    <span class="verse-marker">۱۹</span>همین که اربابان کنیز دیدند امید منافع خود را از دست داده‌اند، پولُس و سیلاس را گرفتند و کشان‌کشان به میدان شهر پیش بزرگان شهر بردند. <span class="verse-marker">۲۰</span>وقتی آنها را پیش مأموران رومی آوردند گفتند: «این مردان که یهودی هستند شهر ما را به هم می‌ریزند. <span class="verse-marker">۲۱</span>ایشان رسومی را تبلیغ می‌کنند که قبول آن‌ها و عمل کردن به آن‌ها برای ما رومیان جایز نیست.» <span class="verse-marker">۲۲</span>مردم نیز در این حمله به آنها پیوستند و مأموران لباسهای آنها را در آوردند و امر کردند آنها را چوب بزنند. <span class="verse-marker">۲۳</span>بعد از لت و کوب زیاد آن‌ها را به زندان انداختند و به زندانبان امر سخت کردند که ایشان را با دقت تمام تحت نظر بگیرد. <span class="verse-marker">۲۴</span>با این امر زندانبان آنها را در داخل زندان محبوس کرد و پاهای ایشان را در کنده و زنجیر گذاشت. </p>
  <p>
    <span class="verse-marker">۲۵</span>نزدیکی‌های نصف شب، پولُس و سیلاس به دعا مشغول بودند و به درگاه خدا سرودهای حمد می‌خواندند و زندانیان دیگر گوش می‌دادند، که <span class="verse-marker">۲۶</span>ناگهان زلزلۀ شدیدی رخ داد، به طوریکه زندان را از تهداب به لرزه درآورد. تمام درهای زندان در همان لحظه باز شد و همه زنجیر‌ها به زمین افتادند. <span class="verse-marker">۲۷</span>وقتی زندانبان بیدار شد و درهای زندان را باز دید، شمشیر خود را کشید و چیزی نمانده بود که خود را بکشد؛ چون گمان می‌کرد زندانیان فرار کرده‌اند. <span class="verse-marker">۲۸</span>اما پولُس به صدای بلند گفت: «به خود ضرر نرسان، همۀ ما اینجا هستیم.» </p>
  <p>
    <span class="verse-marker">۲۹</span>زندانبان چراغی خواست و به عجله داخل اطاق شد و در حالی که از ترس می‌لرزید، پیش پاهای پولُس و سیلاس به زمین افتاد. <span class="verse-marker">۳۰</span>سپس آنها را بیرون آورد و گفت: «ای آقایان من چه باید بکنم که نجات یابم؟» <span class="verse-marker">۳۱</span>جواب دادند: «به عیسی خداوند ایمان آور که تو با اهل خانه‌ات نجات خواهی یافت.» <span class="verse-marker">۳۲</span>آنگاه پیام خداوند را به او و جمیع اهل خانه‌اش رسانیدند. <span class="verse-marker">۳۳</span>درست در همان موقع شب زندانبان آنها را بیرون آورد و زخمهای شانرا را شستشو نمود و فوراً او و خانواده‌اش تعمید گرفتند. <span class="verse-marker">۳۴</span>زندانبان ایشان را به خانه خود برد و برای ایشان غذا آورد و او و تمام اهل خانه‌اش از اینکه به خدا ایمان آورده بودند بی‌نهایت شاد گشتند. </p>
  <p>
    <span class="verse-marker">۳۵</span>همین که روز شد مأموران رومی چند نفر از نگهبانان را فرستادند و امر کردند که آنها را آزاد کنند. <span class="verse-marker">۳۶</span>زندانبان این خبر را به پولُس رسانیده گفت: «مأموران رومی امر کرده‌اند که شما را آزاد کنیم، پس بفرمایید و به سلامت بروید.» <span class="verse-marker">۳۷</span>پولُس در جواب گفت: «ایشان ما را که اتباع رومی هستیم در مقابل همه و بدون محاکمه چوب زدند و به زندان انداختند و حالا می‌خواهند ما را مخفیانه بیرون کنند. هرگز! خود شان بیایند و ما را بیرون ببرند.» <span class="verse-marker">۳۸</span>نگهبانان گفتار پولُس را به اطلاع مأموران رسانیدند. وقتی آن‌ها شنیدند ایشان از اتباع روم هستند، بسیار ترسیدند <span class="verse-marker">۳۹</span>و آمده از ایشان عذرخواهی کردند و آنها را تا بیرون زندان همراهی کردند و از آنها خواهش نمودند که شهر را ترک نمایند. <span class="verse-marker">۴۰</span>به این ترتیب آن دو نفر از زندان بیرون آمده به خانۀ لیدیه رفتند و پس از اینکه برادران را دیدند و به ایشان دلگرمی دادند آنجا را ترک کردند. </p>
  <a id="c17"></a>
  <h2>فصل هفدهم </h2>
  <h3>شورشی در تسالونیکی </h3>
  <p>
    <span class="verse-marker">۱</span>پس آن‌ها از آمفیپولیس و آپولونیا گذشتند و به تسالونیکی که کنیسه یهود در آن واقع بود رسیدند. <span class="verse-marker">۲</span>پولُس به پیروی از شیوۀ همیشگی خود داخل کنیسه شد و در سه روز سَبَت به طور متوالی با استفاده از کلام خدا با آنها مباحثه می‌کرد <span class="verse-marker">۳</span>و توضیح می‌داد و دلیل می‌آورد که لازم بود مسیح رنج ببیند و پس از مرگ زنده گردد. او می‌گفت: «عیسی که من به شما اعلام می‌کنم همان مسیح است.» <span class="verse-marker">۴</span>عده‌ای از آنها و همچنین گروه زیادی از یونانیان خدا‌پرست و زنان سرشناش متقاعد شدند و به پولُس و سیلاس گرویدند. </p>
  <p>
    <span class="verse-marker">۵</span>اما یهودیان در آتش حسد می‌سوختند. آنها عدۀ از اوباش بازاری را گرد آورده دسته‌ای به راه انداختند و هیاهویی در شهر برپا کرده به خانه یاسون هجوم بردند تا پولُس و سیلاس را به میان جمعیت بیاورند. <span class="verse-marker">۶</span>وقتی آنها را نیافتند یاسون و عده‌ای از برادران را پیش انجمن شهر کشیدند و فریاد می‌کردند: «این کسانی که دنیا را به هم ریخته‌اند حالا به اینجا آمده‌اند <span class="verse-marker">۷</span>و یاسون آنها را به خانۀ خود برده است. اینها همه خلاف احکام امپراطور عمل می‌کنند و ادعا دارند پادشاه دیگری به نام عیسی وجود دارد.» <span class="verse-marker">۸</span>با شنیدن این جمله جمعیت و انجمن شهر به شدت به هیجان آمدند. <span class="verse-marker">۹</span>ولی به هر حال یاسون و دیگران را در مقابل دریافت ضمانت آزاد کردند. </p>
  <h3>در بیریه </h3>
  <p>
    <span class="verse-marker">۱۰</span>وقتی که تاریکی شد برادران، پولُس و سیلاس را به بیریه روانه کردند و وقتی به آنجا رسیدند به کنیسه یهود رفتند. <span class="verse-marker">۱۱</span>یهودیان مقیم آنجا از یهودیان تسالونیکی روشنفکرتر بودند. آن‌ها با علاقه کامل به پیام پولُس و سیلاس گوش می‌دادند و هر روز نوشته‌ها را مطالعه می‌کردند تا ببینند آیا آن سخنان مطابق کتب است یا نه. <span class="verse-marker">۱۲</span>بنابراین بسیاری از آنها و عدۀ زیادی از زنان و مردان متنفذ یونانی ایمان آوردند. <span class="verse-marker">۱۳</span>ولی وقتی یهودیان در تسالونیکی اطلاع یافتند که پولُس در بیریه نیز کلام خدا را منتشر ساخته است، به آنجا آمدند تا مردم را بشورانند. <span class="verse-marker">۱۴</span>به این جهت برادران فوراً پولُس را به ساحل بحیره فرستادند و سیلاس و تیموتاوس هر دو در همانجا ماندند. <span class="verse-marker">۱۵</span>همراهان پولُس او را تا شهر آتن همراهی کردند. سپس پولُس به آنها امر کرد که به بیریه باز گردند و هر چه زودتر سیلاس و تیموتاوس را پیش او بفرستند. </p>
  <h3>پولُس در آتن </h3>
  <p>
    <span class="verse-marker">۱۶</span>پولُس وقتی در آتن در انتظار سیلاس و تیموتاوس بود، از اینکه شهر را آن طور پُر از بت می‌دید عمیقاً متأثر شد. <span class="verse-marker">۱۷</span>و به این دلیل در کنیسه با یهودیان و خدا‌پرستان و هر روز در میدان شهر با رهگذران به صحبت می‌پرداخت. <span class="verse-marker">۱۸</span>عده‌ای از فلسفه‌دانان اپیکوری و رواقی به او برخورد کردند و با عقایدش به مخالفت پرداختند. بعضی از آن‌ها می‌گفتند: «این یاوه‌گو چه می‌خواهد بگوید؟» دیگران می‌گفتند: «گویا مبلغ خدایان بیگانه است.» (زیرا مژدۀ عیسی و رستاخیز را بشارت می‌داد.) <span class="verse-marker">۱۹</span>پس او را گرفته به شورای کوه مریخ بردند و گفتند: «ممکن است بدانیم این تعالیم تازه‌ای که تو پیشنهاد می‌کنی چیست؟ <span class="verse-marker">۲۰</span>سخنان تو به گوش ما عجیب می‌آید. ما می‌خواهیم معنی آن بفهمیم.» <span class="verse-marker">۲۱</span>(آتنی‌ها و خارجی‌های ساکن آنجا همه وقت خود را صرف گفت و شنود در خصوص عقاید تازه می‌کردند.) </p>
  <p>
    <span class="verse-marker">۲۲</span>پس پولُس در میان «شورای کوه مریخ» برخاست و فرمود: «ای مردم شهر آتن، من می‌دانم که شما در کلیه امور دینی بسیار دقیق و باریک‌بین هستید <span class="verse-marker">۲۳</span>زیرا وقتی در شهر شما می‌گشتم و معبودهای شما را مشاهده می‌کردم، به قربانگاهی رسیدم که بر آن نوشته شده بود: «تقدیم به خدای ناشناخته.» من همان کسی را که شما می‌پرستید اما نمی‌شناسید به شما اعلام می‌کنم. <span class="verse-marker">۲۴</span>آن خدائی که دنیا و آنچه را در آن است آفرید و صاحب آسمان و زمین است، در معابد ساخته شده به دست انسان ساکن نیست <span class="verse-marker">۲۵</span>و به چیزی که آدمیان با دست‌های خود برای او فراهم نمایند نیازی ندارد، زیرا خدا است که نفس و زندگی و همه چیز را به جمیع آدمیان می‌بخشد. <span class="verse-marker">۲۶</span>او تمام مردم را از نسل یک انسان آفرید تا در تمام سطح زمین ساکن شوند و برای آنها اوقاتی مقرر فرمود و برای بود و باش شان حدودی معین کرد <span class="verse-marker">۲۷</span>تا خدا را بجویند و کورکورانه پی او نگردند تا شاید او را بیابند و حال آنکه او از هیچ یک از ما دور نیست، </p>
  <p class="verse1">
    <span class="verse-marker">۲۸</span>«زیرا در او زندگی می‌کنیم و در او حرکت و هستی داریم.» </p>
  <p> </p>
  <p class="no-indent">چنانکه بعضی از شاعران خود تان گفته اند: </p>
  <p class="verse1">«ما نیز فرزندان او هستیم.» </p>
  <p> </p>
  <p class="no-indent">
    <span class="verse-marker">۲۹</span>پس چون همۀ ما فرزندان خدا هستیم، نباید گمان کنیم که ذات خدایی مانند پیکره‌ای از طلا و نقره و سنگ است که با هنر و مهارت آدمی تراشیده می‌شود. <span class="verse-marker">۳۰</span>خدا بر دوران جهالت چشم پوشیده است، اما اکنون در همه جا بشر را امر به توبه می‌فرماید، <span class="verse-marker">۳۱</span>زیرا روزی را معین فرمود که جهان را با راستی و درستی بوسیلۀ شخصی که برگزیده خود اوست داوری فرماید و برای اثبات این حقیقت او را پس از مرگ زنده کرد.» </p>
  <p>
    <span class="verse-marker">۳۲</span>وقتی این مطلب را در خصوص رستاخیز مردگان شنیدند، عده‌ای او را مسخره کردند ولی عده‌ای گفتند: «خوب، دربارۀ این چیز‌ها در فرصت دیگر به سخن تو گوش خواهیم داد.» <span class="verse-marker">۳۳</span>به این ترتیب پولُس شورا را ترک کرد. <span class="verse-marker">۳۴</span>چند نفر از جمله دیونیسوس که عضو آن شورا بود و زنی به نام دامرس و چند تن دیگر به او گرویدند و ایمان آوردند. </p>
  <a id="c18"></a>
  <h2>فصل هجدهم </h2>
  <h3>پولُس در قرنتس </h3>
  <p>
    <span class="verse-marker">۱</span>پس از این پولُس آتن را ترک کرد و رهسپار قرنتس شد <span class="verse-marker">۲</span>و در آنجا با مردی یهودی به نام اکیلا که از اهالی پُنطُس بود آشنا شد. اکیلا به همراه همسر خود پریسکیلا نو از ایتالیا به قرنتس آمده بود، زیرا کلودیوس امپراطور حکم کرده بود که همۀ یهودیان از روم بیرون بروند. پولُس پیش آنها رفت <span class="verse-marker">۳</span>و چون مانند ایشان کسب خیمه‌دوزی داشت، همانجا ماند و با هم کار می‌کردند. <span class="verse-marker">۴</span>او همچنین در روزهای سَبَت در کنیسه صحبت می‌کرد و می‌کوشید که یهودیان و یونانیان ایمان بیآورند. </p>
  <p>
    <span class="verse-marker">۵</span>وقتی که سیلاس و تیموتاوس از مقدونیه آمدند، پولُس همه وقت خود را وقف اعلام پیام خدا نمود و برای یهودیان دلیل می‌آورد که عیسی همان مسیح وعده شده است. <span class="verse-marker">۶</span>و اما چون عده‌ای از یهودیان با او مخالفت و نسبت به او بد‌زبانی می‌نمودند، او دامن ردای خود را تکان داد و به ایشان گفت: «خون شما به گردن خود تان است. من از آن مبرا هستم و از این پس پیش غیر‌یهودیان خواهم رفت.» <span class="verse-marker">۷</span>پس آنها را ترک کرد و برای اقامت به خانۀ یک غیر‌یهودی به نام تیتوس یوستُس که مردی خدا‌پرست بود رفت. خانۀ او در کنار کنیسه یهودیان واقع بود. <span class="verse-marker">۸</span>کرِسپُس که سرپرست کنیسه بود در این موقع با تمام اهل خانه‌اش به خداوند ایمان آورد. به علاوه، بسیاری از اهالی قرنتس که به پیام خدا گوش می‌دادند، ایمان آوردند و تعمید گرفتند. </p>
  <p>
    <span class="verse-marker">۹</span>یک شب خداوند در رؤیا به پولُس گفت: «هیچ ترس و بیم نداشته باش، به تعالیم خود ادامه بده و دست از کار نکش. <span class="verse-marker">۱۰</span>زیرا من با تو هستم و هیچکس قادر نخواهد بود به تو آزاری برساند و در این شهر افراد بسیاری هستند که متعلق به من می‌باشند.» <span class="verse-marker">۱۱</span>به این سبب پولُس مدت یک سال و شش ماه در آنجا ماند و کلام خدا را به ایشان تعلیم می‌داد. </p>
  <p>
    <span class="verse-marker">۱۲</span>اما هنگامی که گالیون به سِمَت والی رومی در یونان مأمور خدمت شد، یهودیان دسته‌جمعی بر سر پولُس ریخته او را به محکمه کشیدند <span class="verse-marker">۱۳</span>و گفتند: «این شخص مردم را وا می‌دارد که خدا را با روشهائی که خلاف قانون است پرستش نمایند.» <span class="verse-marker">۱۴</span>پولُس هنوز حرفی نزده بود که گالیون خطاب به یهودیان گفت: «ای یهودیان، اگر جرم و جنایتی در بین باشد، البته باید به ادعا‌های شما گوش بدهم. <span class="verse-marker">۱۵</span>اما چون این مسائل مربوط به کلمات و عنوان و لقب و شریعت خود تان می‌باشد، باید خود تان آنرا حل و فصل نمائید. من نمی‌خواهم در چنین اموری قضاوت کنم.» <span class="verse-marker">۱۶</span>سپس آنها را از محکمه بیرون کرد. <span class="verse-marker">۱۷</span>در این موقع آن‌ها سوستینیس را که سرپرست کنیسه بود گرفتند و در پیش مسند قاضی لت و کوب کردند، اما گالیون توجهی به این جریان نداشت. </p>
  <h3>بازگشت پولُس به انطاکیه </h3>
  <p>
    <span class="verse-marker">۱۸</span>پولُس مدتی در آنجا ماند و سرانجام با برادران خداحافظی کرد و با کشتی عازم سوریه شد و پریسکیلا و اکیلا را هم همراه خود برد. پولُس در شهر کِنخریه سر خود را تراشید، زیرا چنین نذر کرده بود. <span class="verse-marker">۱۹</span>وقتی آن‌ها به اِفِسُس رسیدند، پولُس از همسفران خود جدا شد و به تنهائی به کنیسه رفت و با یهودیان به مباحثه پرداخت. <span class="verse-marker">۲۰</span>از او خواهش کردند که بیشتر آنجا بماند اما او قبول نکرد. <span class="verse-marker">۲۱</span>او از ایشان خداحافظی کرد و گفت: «اگر خدا بخواهد باز پیش شما بر‌می‌گردم.» و اِفِسُس را ترک کرد. <span class="verse-marker">۲۲</span>وقتی به ساحل قیصریه رسید به اورشلیم رفت و پس از سلام و احوالپرسی با اهل کلیسا بطرف انطاکیه حرکت کرد. <span class="verse-marker">۲۳</span>پس از اینکه مدتی در آنجا اقامت کرد بار دیگر به سفر رفت و در سرزمینهای غلاتیه و فریجیه می‌گشت و شاگردان را تقویت می‌کرد. </p>
  <h3>سفر سوم: آپولُس در اِفِسُس و قرنتُس </h3>
  <p>
    <span class="verse-marker">۲۴</span>در این هنگام مردی یهودی به نام آپولُس که متولد اسکندریه بود به اِفِسُس آمد. او ناطقی فصیح و در کلام خدا دانا و توانا بود. <span class="verse-marker">۲۵</span>و در طریق خداوند تربیت یافته و پُر از شور و شوق روحانی بود. او به دقت دربارۀ عیسی تعلیم می‌داد ـ اگر چه فقط از تعمید یحیی آگاهی داشت. <span class="verse-marker">۲۶</span>او در کنیسه بدون ترس و واهمه شروع به سخن گفتن کرد و در آنجا بود که پریسکیلا و اکیلا سخنان او را شنیدند و او را پیش خود آوردند و طریقه خدا را با تفصیل بیشتری برایش شرح دادند. <span class="verse-marker">۲۷</span>وقتی می‌خواست به یونان سفر کند برادران از او حمایت کردند و به ایمانداران در آن سرزمین نوشتند که با گرمی از او استقبال نمایند و او از موقع ورود خود به آنجا به کسانی که از راه فیض خدا ایمان آورده بودند یاری بسیار نمود، <span class="verse-marker">۲۸</span>زیرا در مقابل همه با کوشش بسیار، بی‌اساس بودن ادعا‌های یهودیان را ثابت می‌کرد و با استفاده از کلام خدا دلیل می‌آورد که عیسی، همان مسیح وعده شده است. </p>
  <a id="c19"></a>
  <h2>فصل نوزدهم </h2>
  <h3>پولُس در اِفِسُس </h3>
  <p>
    <span class="verse-marker">۱</span>در آن زمان که آپولُس در شهر قرنتس بود، پولُس از راه خشکه مسافرت می‌کرد تا به اِفِسُس رسید و در آنجا با تعدادی شاگردان برخورد کرد. <span class="verse-marker">۲</span>از آنها پرسید: «آیا وقتی ایمان آوردید، روح‌القدس را یافتید؟» آن‌ها در جواب گفتند: «نخیر، ما حتی خبر هم نداشتیم که روح‌القدسی وجود دارد.» <span class="verse-marker">۳</span>پولُس به ایشان گفت: «پس چه نوع تعمیدی گرفتید؟» گفتند: «تعمید یحیی.» <span class="verse-marker">۴</span>پولُس فرمود: «تعمیدی که یحیی می‌داد نشانۀ توبه بود و او به مردم می‌گفت که به آن شخصی که بعد از او می‌آید، یعنی به عیسی، ایمان بیاورند.» <span class="verse-marker">۵</span>وقتی آن‌ها این را شنیدند به نام عیسی خداوند تعمید گرفتند <span class="verse-marker">۶</span>و هنگامی که پولُس بر سر آنها دست نهاد روح‌القدس بر آنها نازل شد و به زبانها صحبت کرده و پیشگویی می‌نمودند. <span class="verse-marker">۷</span>این مردان، جمعاً حدود دوازده نفر بودند. </p>
  <p>
    <span class="verse-marker">۸</span>پولُس به کنیسه رفت و مدت سه ماه در آن شهر با شجاعت تمام صحبت می‌کرد و با استدلال مباحثه می‌نمود و می‌کوشید که شنوندگان را در مورد پادشاهی خدا متقاعد سازد. <span class="verse-marker">۹</span>اما عده‌ای از آنها سنگدل بودند و ایمان نمی‌آوردند و برعکس، از طریقه خدا پیش مردم بد‌گوئی می‌کردند. بنابراین پولُس از آنها کناره‌گیری کرد و شاگردان را به جای دیگری برد و همه روزه در تالار سخنرانی طیرانُس مجلس بحث برپا می‌کرد. <span class="verse-marker">۱۰</span>این پروگرام به مدت دو سال ادامه داشت و نتیجه آن این شد که جمیع ساکنان ایالت آسیا اعم از یهودی و یونانی کلام خداوند را شنیدند. </p>
  <h3>پسران اِسکیوا </h3>
  <p>
    <span class="verse-marker">۱۱</span>خدا به دست پولُس معجزات بزرگ نشان می‌داد. <span class="verse-marker">۱۲</span>به طوری که مردم دستمالها و پیش‌بندهایی را که با بدن پولُس تماس یافته بود، می‌بردند و بر بدن مریضان می‌گذاشتند و آنها از امراض خود شفا می‌یافتند و ارواح ناپاک از آنها خارج می‌گشت. <span class="verse-marker">۱۳</span>اما در این زمان عده‌ای از جادوگران سیار یهودی خواستند که با ذکر نام عیسی خداوند ارواح ناپاک را اخراج نمایند. آنها چنین می‌گفتند: «ترا به عیسی که پولُس بشارت می‌دهد قسم می‌دهم.» <span class="verse-marker">۱۴</span>و هفت نفر از پسران شخصی بنام اِسکیوا که یکی از سران کاهنان بود این روش را به کار می‌بردند. <span class="verse-marker">۱۵</span>اما روح ناپاک جواب داد: «من عیسی را می‌شناسم و دربارۀ پولُس اطلاع دارم اما شما چه کاره هستید؟» <span class="verse-marker">۱۶</span>مردی که روح ناپاک داشت با چنان قدرتی به آنها حمله کرد که همه مغلوب شدند و برهنه و زخمی از آن خانه فرار کردند. <span class="verse-marker">۱۷</span>این موضوع به گوش همه ساکنان اِفِسُس اعم از یهودی و یونانی رسید و همه را به ترس شدید انداخت و نام عیسی خداوند در میان ایشان بیشتر مورد احترام قرارگرفت. <span class="verse-marker">۱۸</span>عدۀ زیادی از کسانی که ایمان آورده بودند پیش آمدند و اعتراف کردند که پیش از آن به جادوگری مشغول بودند. <span class="verse-marker">۱۹</span>و عدۀ زیادی از ساحران کتب جادوگری خود را جمع کردند و پیش مردم سوزانیدند. کتابها را که قیمت گذاشتند، معلوم شد که ارزش آن‌ها برابر پنجاه هزار سکۀ نقره بود. <span class="verse-marker">۲۰</span>به این ترتیب کلام خداوند منتشر می‌شد و قدرت بیشتری می‌یافت. </p>
  <h3>شورش در اِفِسُس </h3>
  <p>
    <span class="verse-marker">۲۱</span>پس از این وقایع پولُس تصمیم گرفت، که از مقدونیه و یونان دیدن نماید و از آنجا به اورشلیم برود. او گفت: «بعد از رفتن به آنجا شهر روم را هم باید ببینم.» <span class="verse-marker">۲۲</span>پس دو نفر از همکاران خود یعنی تیموتاوس و ارسطوس را به مقدونیه فرستاد و خود او مدت بیشتری در ایالت آسیا اقامت نمود. </p>
  <p>
    <span class="verse-marker">۲۳</span>در این ایام سر و صدای زیادی دربارۀ این طریقه در اِفِسُس بلند شد. <span class="verse-marker">۲۴</span>در آنجا شخصی بود بنام دیمیتریوسِ نقره‌ساز، که تصاویر نقره‌ای از بتکدۀ آرتمیس (دیانا) می‌ساخت و به این وسیله برای صنعتگران شغل خوب و مفیدی فراهم ساخته بود. <span class="verse-marker">۲۵</span>پس او انجمنی مرکب از آنها و همچنین صاحبان حرفه‌های مشابه تشکیل داد و خطاب به ایشان گفت: «ای آقایان، می‌دانید که سعادت زندگی ما وابسته به این صنعت است <span class="verse-marker">۲۶</span>و به طوری که می‌بینید و می‌شنوید، این پولُس با تبلیغات خود نه فقط در شهر ما اِفِسُس بلکه تقریباً در سرتاسر ایالت آسیا عدۀ فراوانی را به طرف خود کشیده و گمراه ساخته است و می‌گوید که چیزهای ساخته شده به‌دست انسان، به هیچ‌وجه خدایان نیستند. <span class="verse-marker">۲۷</span>پس خطر تنها در این نیست که شغل ما از اعتبار بیفتد بلکه این خطر هم هست که معبد الهۀ بزرگ ما آرتمیس بی‌ارزش گردد و طولی نخواهد کشید که عظمت خود الهه که مورد پرستش تمام مردم ایالت آسیا و سراسر جهان است از بین برود.» </p>
  <p>
    <span class="verse-marker">۲۸</span>وقتی آن‌ها این را شنیدند غضبناک گشتند و فریاد می‌زدند: «بزرگ است آرتیمیسِ اِفِسُسیان.» <span class="verse-marker">۲۹</span>شهر به هم ریخت و مردم غایوس و آرِستَرخُس را که از اهالی مقدونیه و از همراهان پولُس بودند دستگیر کردند و کشان‌کشان به تماشاخانۀ شهر بردند. <span class="verse-marker">۳۰</span>پولُس می‌خواست که با جمعیت روبرو شود، اما ایمانداران نگذاشتند. <span class="verse-marker">۳۱</span>حتی عده‌ای از بزرگان ایالت آسیا که با پولُس رفاقت داشتند، پیش او فرستاده و اصرار کردند که در تماشاخانۀ شهر جان خود را خطر نیندازد. <span class="verse-marker">۳۲</span>دراین میان دسته‌ای یک چیز می‌گفتند و دسته‌ای چیز دیگر، زیرا آن جماعت بسیار آشفته بود و اغلب آنها اصلاً دلیل جمع شدن خود را نمی‌دانستند. <span class="verse-marker">۳۳</span>اما عده‌ای گمان بردند اسکندر مسئول است، چون یهودیان او را پیش انداخته بودند. پس او با اشاره دست از مردم خواست که خاموش باشند و کوشش او این بود که در پیش این جماعت دفاع نماید. <span class="verse-marker">۳۴</span>اما وقتی مردم فهمیدند که اسکندر یهودی است، همه با یک صدا به مدت دو ساعت پشت سر هم فریاد می‌کردند: «بزرگ است آرتیمیسِ اِفِسُسیان.» </p>
  <p>
    <span class="verse-marker">۳۵</span>سرانجام شاروال مردم را خاموش کرد و گفت: «ای مردان اِفِسُس، همه بدون استثناء می‌دانند که شهر ما اِفِسُس حافظ بتکدۀ آرتیمیسِ بزرگ و حافظ سنگ مقدسی است که از آسمان به زمین آمده است. <span class="verse-marker">۳۶</span>و از آنجا که این حقایق غیر قابل انکار است، صلاح تان بر این است که آرام باشید و ندانسته کاری نکنید. <span class="verse-marker">۳۷</span>این مردانی که شما به عنوان ملامت به اینجا آورده‌اید، نه به معبد ما دستبرد زده‌اند و نه نسبت به الهۀ ما سخن کفرآمیز گفته‌اند. <span class="verse-marker">۳۸</span>پس اگر دیمیتریوس و همکارانش ادعای بر ضد کسی دارند، درِ محاکم باز است و فرمانداران نیز حاضرند، آن‌ها می‌توانند در آنجا بر ضد یکدیگر شکایت نمایند. <span class="verse-marker">۳۹</span>اگر مسائل دیگری در پیش است، باید در یک جلسۀ رسمی حل و فصل شود. <span class="verse-marker">۴۰</span>زیرا این خطر در پیش است که به خاطر کار امروز ملامت به اخلالگری شویم. در حالی که هیچ دلیلی برای آن وجود ندارد و هیچ جوابی هم برای این شورش نداریم.» <span class="verse-marker">۴۱</span>این را گفت و حاضران مجلس را رخصت کرد. </p>
  <a id="c20"></a>
  <h2>فصل بیستم </h2>
  <h3>مسافرت پولُس به مقدونیه و یونان </h3>
  <p>
    <span class="verse-marker">۱</span>همینکه فتنه خاموش شد، پولُس شاگردان را طلبید و پس از تشویق آنها خداحافظی کرد و عازم مقدونیه شد. <span class="verse-marker">۲</span>او در آن ناحیه می‌گشت و همه جا با سخنان خود به شاگردان دلگرمی می‌داد و به این ترتیب به یونان رسید. <span class="verse-marker">۳</span>پس از سه ماه اقامت در آنجا، هنگامی که خواست با کشتی به سوریه برود، یهودیان بر ضد او توطئه چیدند. بنابراین او تصمیم گرفت از راه مقدونیه مراجعت نماید. <span class="verse-marker">۴</span>همراهان او عبارت بودند از سوپاتِرُس بیریه‌ای و آرِستَرخُس و سِکُندُسِ تسالونیکی و غایوس دربه‌ای و تیموتاوس و تیخیکاس و تروفیمُس که از اهالی ایالت آسیا بودند. <span class="verse-marker">۵</span>اینها زودتر از ما رفتند و در شهر ترواس در انتظار ما ماندند. <span class="verse-marker">۶</span>خود ما پس از ایام عید فطیر از فیلپی سوار کشتی شدیم و پنج روز بعد در بندر ترواس به آنها رسیدیم و یک هفته در آنجا ماندیم. </p>
  <h3>آخرین بازدید پولُس از ترواس </h3>
  <p>
    <span class="verse-marker">۷</span>در شب یکشنبه وقتی ما برای پاره کردن و خوردن نان دور هم جمع شدیم، پولُس به علت آنکه روز بعد عازم سفر بود به تفصیل برای آنها صحبت کرد و تا نصف شب به سخنان خود ادامه داد. <span class="verse-marker">۸</span>در بالاخانه‌ای که ما در آن جمع شده بودیم، چراغهای زیادی روشن بود. <span class="verse-marker">۹</span>جوانی به نام اِفتیخُس پیش کلکین نشسته بود و همین طور که پولُس صحبت می‌کرد رفته‌رفته خوابش گرفت، بالاخره خواب کاملاً بر او غالب شد و از منزل سوم به زیر افتاد و وقتی او را برداشتند، مرده بود. <span class="verse-marker">۱۰</span>پولُس پائین رفت و خود را روی او انداخت و او را در آغوش گرفت و به آنها گفت: «ناراحت نباشید، او هنوز زنده است.» <span class="verse-marker">۱۱</span>پس پولُس دوباره بالا رفت و نان را پاره کرد و خورد. و پس از صحبت‌های بسیار که تا سپیدۀ صبح به طول انجامید پولُس شهر را ترک کرد. <span class="verse-marker">۱۲</span>و آنها آن جوان را زنده به خانه بردند و خاطر همه از این بابت کاملاً جمع شد. </p>
  <h3>سفر بحری از ترواس به میلیتُس </h3>
  <p>
    <span class="verse-marker">۱۳</span>ما قبل از دیگران به طرف کشتی رفتیم، و به طوری که، پولُس قبلاً قرار گذاشته بود به سوی اَسُس حرکت کردیم تا در آنجا پولُس را سوار کشتی کنیم. زیرا او قصد داشت که از راه خشکی به آنجا برود. <span class="verse-marker">۱۴</span>وقتی پولُس در اَسُس با ما یکجا شد او را سوار کشتی نمودیم و به بندر میلیتُس آمدیم. <span class="verse-marker">۱۵</span>روز بعد از راه بحر به مقابل جزیرۀ خیوس رسیدیم و روز دوم از آنجا به جزیرۀ ساموس رفتیم. فردای آن روز وارد بندر میلیتُس شدیم، <span class="verse-marker">۱۶</span>زیرا پولُس تصمیم گرفته بود که از کنار اِفِسُس عبور نماید تا از تلف شدن وقت در ایالت آسیا جلوگیری شود زیرا او خواهش بسیار داشت که در صورت امکان قبل از روز پِنتیکاست در اورشلیم باشد. </p>
  <h3>خداحافظی پولُس با رهبران کلیسای اِفِسُس </h3>
  <p>
    <span class="verse-marker">۱۷</span>پولُس از میلیتُس پیامی به اِفِسُس فرستاد و رهبران کلیسا را خواست. <span class="verse-marker">۱۸</span>وقتی آن‌ها رسیدند به آنها گفت: «شما می‌دانید که از اولین روزی که من به ایالت آسیا پا گذاشتم در تمام اوقاتی که با شما بودم چگونه رفتار نمودم <span class="verse-marker">۱۹</span>یعنی با کمال تواضع و با اشکها و زحماتی که به وسیلۀ دسیسه‌های یهودیان برای من پیش می‌آمد، مانند یک غلام خداوند را خدمت کردم. <span class="verse-marker">۲۰</span>شما می‌دانید که من برای خیر و صلاح شما از هیچ چیز دریغ نکردم. من پیام را به شما رساندم و شما را پیش مردم و در خانه‌های تان تعلیم دادم. <span class="verse-marker">۲۱</span>من به یهودیان و یونانیان اخطار کردم، که آن‌ها باید از گناهان خود توبه کنند و به خدا روی آورند و به خداوند ما عیسی ایمان داشته باشند. <span class="verse-marker">۲۲</span>اکنون در بندگی روح‌القدس در راه اورشلیم هستم و از آنچه به سرم خواهد آمد چیزی نمی‌دانم <span class="verse-marker">۲۳</span>جز اینکه روح‌القدس در هر شهر به طور آشکار مرا خبر می‌دهد، که حبس‌ها و سختی‌ها در انتظار من است. <span class="verse-marker">۲۴</span>اما ادامه زندگی برای من آنقدر ارزش ندارد که از خاطر جان خود پریشان باشم. تنها آرزوی من این است که وظیفۀ خود را انجام دهم و خدمتی را که عیسی خداوند به من سپرده بود، یعنی اعلام مژدۀ فیض خدا را به پایان برسانم. </p>
  <p>
    <span class="verse-marker">۲۵</span>و اکنون خاطر جمع هستم که هیچیک از شما که برای اعلام پادشاهی خدا با شما رفت و آمد داشته‌ام، دیگر روی مرا نخواهد دید. <span class="verse-marker">۲۶</span>بنابراین امروز به شما می‌گویم: اگر کسی از شما هلاک شود من مسئول نیستم، <span class="verse-marker">۲۷</span>زیرا برای اعلام تمام مقاصد خدا به شما از هیچ کاری کوتاهی نکرده‌ام. <span class="verse-marker">۲۸</span>متوجه خود و متوجه آن گله‌ای باشید که روح‌القدس شما را به نظارت آن برگزیده است و چون چوپانان، کلیسائی را که خداوند با خون خود خریده است پرورش دهید. <span class="verse-marker">۲۹</span>من می‌دانم که بعد از رفتن من گرگهای درنده به میان شما خواهند آمد که به گله دلسوزی نخواهند کرد. <span class="verse-marker">۳۰</span>و حتی در میان خود شما کسانی پیدا خواهند شد، که حقیقت را تغییر داده، پیروانی را به دنبال خود خواهند کشید. <span class="verse-marker">۳۱</span>پس آگاه باشید و فراموش نکنید که چگونه دائماً مدت سه سال، روز و شب شما را تعلیم دادم و برای شما اشک ریختم. </p>
  <p>
    <span class="verse-marker">۳۲</span>اکنون شما را به خدا و کلام فیض بخش او می‌سپارم. کلامی که قادر است شما را بنا کند و برکاتی را که میراث مقدسان اوست، به شما عطا فرماید. <span class="verse-marker">۳۳</span>من به پول یا لباس کسی چشم ندوخته‌ام. <span class="verse-marker">۳۴</span>خود تان می‌دانید که با این دستها زحمت کشیده‌ام و ضروریات خود و همراهانم را به‌دست آورده‌ام. <span class="verse-marker">۳۵</span>من عملاً به شما نشان داده‌ام که ما باید زحمت بکشیم و ناتوانان را یاری نمائیم. و سخنان عیسی خداوند را به یاد داشته باشیم که فرمود: «بخشیدن از گرفتن فرخنده‌تر است.»» </p>
  <p>
    <span class="verse-marker">۳۶</span>وقتی پولُس سخنان خود را به پایان رسانید با همۀ آنها زانو زد و دعا کرد. <span class="verse-marker">۳۷</span>همه با صدای بلند گریه می‌کردند و او را در آغوش می‌گرفتند و می‌بوسیدند. <span class="verse-marker">۳۸</span>آنچه بیش از هر چیز آنها را غمگین می‌ساخت این بود، که پولُس گفته بود دیگر آن‌ها روی او را نخواهند دید. پس او را تا کشتی بدرقه نمودند. </p>
  <a id="c21"></a>
  <h2>فصل بیست و یکم </h2>
  <h3>سفر پولُس به اورشلیم </h3>
  <p>
    <span class="verse-marker">۱</span>ما از آنها خداحافظی کرده آنجا را ترک نمودیم و از راه بحر مستقیماً به جزیرۀ کاس آمدیم و روز بعد به بندرگاه جزیرۀ رودُس وارد شدیم و از آنجا به پاترا رفتیم. <span class="verse-marker">۲</span>درآنجا کشتی‌ای دیدیم که عازم فنیقیه بود، پس سوار آن شدیم و حرکت کردیم. <span class="verse-marker">۳</span>همینکه قبرس از دور نمایان شد ما از طرف جنوب آن گذشتیم و به سفر خود به سوی سوریه ادامه دادیم و در بندر صور لنگر انداختیم، زیرا قرار بر این بود که بار کشتی را در آنجا خالی کنند. <span class="verse-marker">۴</span>در آنجا ایمانداران را پیدا کردیم و هفت روز پیش آنها ماندیم. آن‌ها با الهام روح خدا به پولُس اصرار کردند، که به اورشلیم نرود. <span class="verse-marker">۵</span>و چون وقت ما به پایان رسید بار دیگر راه سفر را در پیش گرفتیم و جمیع آنها با زنان و اطفال شان ما را تا خارج شهر بدرقه کردند. آنگاه در ساحل بحر زانو زدیم و دعا کردیم <span class="verse-marker">۶</span>و با یکدیگر خداحافظی نمودیم. وقتی ما سوار کشتی شدیم آنها به خانه‌های خود بازگشتند. </p>
  <p>
    <span class="verse-marker">۷</span>از صور به سفر بحری خود ادامه دادیم و به شهر پتولامائیس رسیدیم. در آنجا برادران را ملاقات نمودیم و روزی را با آنها به سر آوردیم. <span class="verse-marker">۸</span>روز بعد آنجا را ترک کرده به قیصریه آمدیم و به خانه فیلیپُسِ مبشر که یکی از آن هفت نفری بود که در اورشلیم انتخاب شده بودند، رفتیم و پیش او ماندیم. <span class="verse-marker">۹</span>فیلیپُس چهار دختر باکره داشت که همگی پیشگویی می‌کردند. <span class="verse-marker">۱۰</span>پس از چند روز یک نفر نبی به نام آکابوس از یهودیه به آنجا رسید. <span class="verse-marker">۱۱</span>او پیش ما آمد و کمربند پولُس را برداشت و دست و پای خود را با آن بست و گفت: «آنچه روح‌القدس می‌گوید: این است که یهودیان مقیم اورشلیم صاحب این کمربند را اینطور خواهند بست و او را به دست بیگانگان خواهند سپرد.» </p>
  <p>
    <span class="verse-marker">۱۲</span>وقتی این را شنیدیم هم ما و هم اهالی آن شهر به پولُس التماس نمودیم که از رفتن به اورشلیم صرف‌نظر نماید. <span class="verse-marker">۱۳</span>اما پولُس در جواب گفت: «این چه کاری است که شما می‌کنید؟ چرا با اشکهای خود دل مرا می‌شکنید؟ من نه فقط حاضرم زندانی شوم، بلکه حاضرم در اورشلیم به خاطر عیسی خداوند بمیرم.» <span class="verse-marker">۱۴</span>چون سخنان ما در او اثری نکرد دست برداشتیم و گفتیم: «باشد! هرچه خداوند می‌خواهد همان بشود.» </p>
  <p>
    <span class="verse-marker">۱۵</span>بعد از چند روز ما بار سفر را بستیم و عازم اورشلیم شدیم. <span class="verse-marker">۱۶</span>چند نفر از شاگردان مقیم قیصریه هم ما را همراهی کردند و ما را به خانه مناسون که اهل قبرس و یکی از ایمانداران اولیه بود، بردند. </p>
  <h3>دیدار پولُس از یعقوب </h3>
  <p>
    <span class="verse-marker">۱۷</span>وقتی به اورشلیم رسیدیم برادران با گرمی از ما استقبال کردند. <span class="verse-marker">۱۸</span>روز بعد پولُس همرای ما بدیدن یعقوب رفت و تمام رهبران کلیسا آنجا حضور داشتند. <span class="verse-marker">۱۹</span>پس از سلام و احوالپرسی، پولُس از کارهایی که خدا به وسیلۀ او در میان ملتهای غیر‌یهود انجام داده بود گزارش کاملی به آن‌ها داد. <span class="verse-marker">۲۰</span>آنها وقتی این را شنیدند خدا را ستایش کردند و سپس به پولُس گفتند: «ای برادر، همان طور که می‌بینی هزاران نفر از یهودیان ایمان آورده‌اند و همۀ آن‌ها نسبت به شریعت تعصب بسیار دارند. <span class="verse-marker">۲۱</span>برای آن‌ها گفته شده است که تو به یهودیانی که در کشورهای بیگانه سکونت دارند تعلیم می‌دهی که از شریعت موسی اطاعت ننموده فرزندان خود را سنت نکنند و دیگر رسوم خود را نگاه ندارند. <span class="verse-marker">۲۲</span>چه کنیم؟ آنها حتماً از آمدن تو با خبر خواهند شد. <span class="verse-marker">۲۳</span>پس هرچه به تو می‌گوئیم انجام بده. در اینجا چهار نفر هستند که نذری نموده‌اند. <span class="verse-marker">۲۴</span>تو همراه آنها برو و با آن‌ها مراسم تطهیر را به جای بیاور و خرج ایشان را هم قبول کن تا آن‌ها بتوانند سرهای خود را بتراشند و به این ترتیب همه خواهند فهمید که در این شایعات هیچ حقیقتی وجود ندارد بلکه برعکس، تو هم مطابق شریعت زندگی می‌کنی. <span class="verse-marker">۲۵</span>و اما در خصوص غیر‌یهودیانی که ایمان آوردند، ما قبلاً حکم خود را کتباً به اطلاع آن‌ها رسانیده‌ایم تا از خوردن غذاهائی که به بت‌ها تقدیم می‌گردد و خون و گوشتِ حیوان خفه‌شده و از زنا پرهیز کنند.» </p>
  <p>
    <span class="verse-marker">۲۶</span>پس روز بعد پولُس آن چهار نفر را همراه خود برد و با آنها مراسم تطهیر را به جا آورد و بعد از آن داخل عبادتگاه در اورشلیم شد و تعداد روزهای دوره تطهیر را، که در آخر آن باید برای هر یک از آنها قربانی گذرانیده شود اعلام نمود. </p>
  <h3>توقیف پولُس در عبادتگاه </h3>
  <p>
    <span class="verse-marker">۲۷</span>هنوز دوره هفت روزه تطهیر به پایان نرسیده بود، که بعضی از یهودیان مقیم ایالت آسیا پولُس را در عبادتگاه دیدند. آنها مردم را تحریک کردند و پولُس را گرفتند <span class="verse-marker">۲۸</span>و فریاد زدند: «ای مردان اسرائیلی کمک کنید، این همان کسی است که در همه جا بر ضد قوم ما و شریعت موسی و این مکان تعلیم می‌دهد و از آن گذشته یونانیان را نیز به این عبادتگاه آورده و این مکان مقدس را نجس کرده است.» <span class="verse-marker">۲۹</span>(آنها قبلاً تروفیمُس از اهالی اِفِسُس را همراه پولُس در شهر دیده بودند و گمان می‌کردند که پولُس او را به عبادتگاه آورده است.) <span class="verse-marker">۳۰</span>تمام شهر به هم خورد، مردم هجوم آوردند و پولُس را گرفته از عبادتگاه بیرون کشیدند و فوراً درهای عبادتگاه بسته شد. <span class="verse-marker">۳۱</span>وقتی مردم می‌خواستند او را بکشند، به قوماندان فرقۀ رومی خبر رسید که همۀ ساکنان اورشلیم شورش کرده‌اند. <span class="verse-marker">۳۲</span>او فوراً با عساکر و صاحب‌منصبان خود به سوی جمعیت شتافت. وقتی یهودیان فرمانده و عساکر را دیدند از زدن پولُس دست برداشتند، <span class="verse-marker">۳۳</span>دراین موقع قوماندان به پولُس نزدیک شد و او را دستگیر ساخت و امر کرد که او را با دو زنجیر ببندند. آنگاه پرسیدند: «این مرد کیست و چه خطائی کرده است؟» <span class="verse-marker">۳۴</span>بعضی از آنها به صدای بلند یک چیز می‌گفتند و بعضی‌ها چیز دیگر و چون به علت جنجال بسیار نتوانست از حقیقت امر مطلع شود، فرمان داد که او را به قشله ببرند. <span class="verse-marker">۳۵</span>وقتی به زینه‌های فرقه رسیدند، عساکر به سبب خشم جماعت مجبور شدند پولُس را روی شانه‌های خود ببرند، <span class="verse-marker">۳۶</span>زیرا مردم به دنبال آنها افتاده و دائماً فریاد می‌زدند: «او را بکشید.» </p>
  <h3>دفاع پولُس </h3>
  <p>
    <span class="verse-marker">۳۷</span>هنوز داخل قشله نشده بودند که پولُس رو به قوماندان کرد و پرسید: «اجازه می‌دهی چیزی بگویم؟» قوماندان جواب داد: «تو یونانی هم می‌دانی؟ <span class="verse-marker">۳۸</span>پس تو آن مصری‌ای نیستی که چندی پیش فتنه‌ای بر پا کرد و چهار هزار آدمکش را با خود به بیابان برد؟» <span class="verse-marker">۳۹</span>پولُس گفت: «من یهودی هستم، اهل شهر ترسوسِ قیلیقیه و تبعۀ یک شهر بزرگ و مهم هستم. خواهش می‌کنم اجازه بده تا با مردم صحبت کنم.» <span class="verse-marker">۴۰</span>وقتی قوماندان به او اجازه داد او بالای زینه ایستاد و با بلند کردن دست خود از جمعیت خواست خاموش باشند و همینکه کاملاً خاموش شدند به زبان عبرانی خطاب به آنها چنین گفت: </p>
  <a id="c22"></a>
  <h2>فصل بیست و دوم </h2>
  <p>
    <span class="verse-marker">۱</span>«ای برادران و پدران، به دفاعی که هم اکنون به عرض شما می‌رسانم توجه فرمائید.» <span class="verse-marker">۲</span>وقتی آن‌ها دیدند پولُس به زبان عبرانی با ایشان صحبت می‌کند، خاموش‌تر شدند و گوش دادند. پولُس ادامه داد و گفت: <span class="verse-marker">۳</span>«من یک نفر یهودی از اهالی ترسوسِ قیلیقیه هستم، ولی در این شهر در خدمت غمالائیل پرورش یافتم و شریعت آبا و اجدادی خود را به دقت آموختم و همین طور که شما امروز نسبت به خدا غیور و متعصب هستید، من هم بودم. <span class="verse-marker">۴</span>و تا سرحد مرگ پیروان این طریقه را آزار می‌رسانیدم و آنها را، چه مرد و چه زن به زندان می‌انداختم. <span class="verse-marker">۵</span>کاهن‌اعظم و تمام اعضای شورای یهود شاهد هستند، زیرا ایشان نامه‌هائی به برادران یهودی در دمشق نوشتند و مرا به آن‌ها معرفی کردند. پس من به طرف دمشق رفتم تا مسیحیان را دست بسته، برای تنبیه به اورشلیم بیاورم. </p>
  <h3>سخنان پولُس دربارۀ ایمان خود به مسیح </h3>
  <h4>(همچنین در اعمال رسولان ۹:‌۱‌-‌۱۹؛ ۲۶:‌۱۲‌-‌۱۸) </h4>
  <p>
    <span class="verse-marker">۶</span>اما وقتی در راه بودم، در حوالی دمشق نزدیک ظهر، ناگهان نور شدیدی از آسمان به دور من درخشید. <span class="verse-marker">۷</span>من به زمین افتادم و صدائی شنیدم که می‌گفت: «شائول، شائول، چرا بر من جفا می‌کنی؟» <span class="verse-marker">۸</span>پرسیدم: «ای خداوند، تو کیستی؟» جواب داد: «من عیسی ناصری هستم که از تو جفا می‌بینم.» <span class="verse-marker">۹</span>همراهان من نور را می‌دیدند اما صدای کسی را که با من صحبت می‌کرد نمی‌شنیدند. <span class="verse-marker">۱۰</span>من عرض کردم: «خداوندا چه کنم؟» خداوند به من گفت: «برخیز و بسوی دمشق برو و در آنجا کارهائی که به تو واگذار می‌شود به تو گفته خواهد شد.» <span class="verse-marker">۱۱</span>چون به علت درخشندگی آن نور من نابینا شده بودم، همراهانم دست مرا گرفتند و مرا به دمشق بردند. </p>
  <p>
    <span class="verse-marker">۱۲</span>در دمشق شخصی به نام حنانیا زندگی می‌کرد، که مردی خداترس، تابع شریعت، و در بین یهودیان نیک نام بود. <span class="verse-marker">۱۳</span>او پیش من آمد و در کنار من ایستاد و گفت: «ای برادر شائول، بینا شو.» که فوراً بینا شدم و به او نگاه کردم. <span class="verse-marker">۱۴</span>او ادامه داده گفت: «خدای پدران ما تو را برگزیده است تا ارادۀ او را درک نمائی، و بندۀ عادل او را ببینی و صدای او را از دهان خودش بشنوی، <span class="verse-marker">۱۵</span>زیرا تو در برابر همه جهانیان شاهد او می‌شوی و به آنچه دیده و شنیده‌ای شهادت خواهی داد. <span class="verse-marker">۱۶</span>حالا چرا معطل هستی؟ برخیز، تعمید بگیر و به خدا روی آور و از گناهان خود پاک شو.» </p>
  <h3>وظیفۀ پولُس در میان غیر‌یهودیان </h3>
  <p>
    <span class="verse-marker">۱۷</span>وقتی دوباره به اورشلیم آمدم، یک روز در عبادتگاه دعا می‌کردم که به حالت جذبه فرو رفتم <span class="verse-marker">۱۸</span>و در رؤیا عیسی را دیدم که می‌گفت: «زود برخیز و اورشلیم را ترک کن زیرا اهالی این شهر شهادت ترا دربارۀ من قبول نخواهند کرد.» <span class="verse-marker">۱۹</span>گفتم: «خداوندا اینها می‌دانند که من همان شخصی هستم که مؤمنان ترا به زندان می‌انداختم و در کنیسه‌ها آنها را می‌زدم <span class="verse-marker">۲۰</span>و وقتی خون آن شاهد تو استیفان ریخته شد، من در آنجا ایستاده بودم و با آن کار موافقت کردم و نگهبان لباسهای قاتلان او بودم.» <span class="verse-marker">۲۱</span>اما او به من فرمود: «من تو را به جاهای دور و پیش مردم غیر‌یهود خواهم فرستاد.»» </p>
  <h3>پولُس و قوماندان رومی </h3>
  <p>
    <span class="verse-marker">۲۲</span>جمعیت تا اینجا به او گوش می‌دادند، اما وقتی این جمله را به زبان آورد، بار دیگر فریاد کردند: «او را بکشید، چنین کسی نباید زنده بماند.» <span class="verse-marker">۲۳</span>در همان وقت که مردم با هیاهو لباسهای خود را در هوا تکان می‌دادند و گرد و خاک بلند می‌کردند، <span class="verse-marker">۲۴</span>قوماندان امر کرد پولُس را داخل قشله نمایند و با تازیانه از او تحقیقات کنند تا معلوم شود به چه علت این هیاهو برضد او برپا شده است. <span class="verse-marker">۲۵</span>وقتی او را برای قمچین زدن بستند، پولُس از صاحب‌منصبی که آنجا ایستاده بود پرسید: «آیا شما اجازه دارید یک نفر رومی را بدون آنکه سرش حکم شده باشد، بزنید؟» <span class="verse-marker">۲۶</span>وقتی صاحب‌منصب اینرا شنید، پیش قوماندان رفت و گفت: «تو می‌دانی چه می‌کنی؟ این مرد یکی از اتباع روم است.» <span class="verse-marker">۲۷</span>قوماندان پیش پولُس رفت و از او پرسید: «بگو ببینم، آیا تو رومی هستی؟» پولُس گفت: «بلی.» <span class="verse-marker">۲۸</span>قوماندان گفت: «برای به‌دست آوردن این تابعیت من قیمت گزافی پرداخته‌ام.» پولُس گفت: «اما من با آن به دنیا آمدم.» <span class="verse-marker">۲۹</span>پس آن‌ها که می‌خواستند از پولُس تحقیقات کنند، با عجله از آنجا دور شدند و قوماندان هم، که به امر او پولُس را بسته بودند، وقتی فهمید او تبعۀ روم است، بسیار ترسید. </p>
  <h3>پولُس در حضور شورای یهودیان </h3>
  <p>
    <span class="verse-marker">۳۰</span>در روز بعد چون قوماندان می‌خواست، علت موضوع و حقیقت امر را بداند، بندهای پولُس را باز کرد و امر کرد سران کاهنان و شورای یهود تشکیل جلسه دهند و سپس پولُس را به آنجا آورد و از او خواست در برابر آنها بایستد. </p>
  <a id="c23"></a>
  <h2>فصل بیست و سوم </h2>
  <p>
    <span class="verse-marker">۱</span>پولُس با دقت به اعضای شورا نگاه کرد و گفت: «ای برادران، من تا به امروز در حضور خدا با وجدانی پاک زندگی کرده‌ام.» <span class="verse-marker">۲</span>دراین هنگام کاهن‌اعظم، حنانیا، به کسانی که در کنار پولُس ایستاده بودند، امر کرد که به دهانش مشت بزنند. <span class="verse-marker">۳</span>پولُس به او گفت: «ای دیوار سفید شده، خدا ترا خواهد زد. تو آنجا نشسته‌ای که مطابق شریعت در مورد من قضاوت نمایی و حالا بر خلاف آن امر می‌کنی که مرا بزنند.» <span class="verse-marker">۴</span>حاضران گفتند: «به کاهن‌اعظم خدا اهانت می‌کنی؟» <span class="verse-marker">۵</span>پولُس گفت: «ای برادران، من نمی‌دانستم که او کاهن‌اعظم است. می‌دانم که تورات می‌فرماید: «به پیشوای قوم خود ناسزا نگو.»» </p>
  <p>
    <span class="verse-marker">۶</span>وقتی پولُس فهمید، که بعضی از آنها صدوقی و بعضی فریسی هستند با صدای بلند گفت: «ای برادران، من فریسی و فریسی زاده‌ام و مرا به خاطر ایمان و امید به رستاخیز مردگان در اینجا محاکمه می‌کنند.» <span class="verse-marker">۷</span>با این سخن میان فریسی ها و صَدوقی ها اختلاف افتاد و مردم به دو دسته تقسیم شدند. <span class="verse-marker">۸</span>(صَدوقی ها منکر روز قیامت و وجود فرشته یا روح هستند ولی، فریسی ها به وجود اینها عقیده دارند.) <span class="verse-marker">۹</span>سر و صدای زیادی در مجلس بلند شد و چند نفر از علمای فرقۀ فریسی برخاسته گفتند: «ما در این مرد هیچ تقصیری نمی‌بینم. از کجا معلوم است که روح یا فرشته‌ای با او سخن نگفته باشد.» <span class="verse-marker">۱۰</span>اختلاف زیادتر شد و قوماندان از ترس اینکه مبادا پولُس را تکه‌تکه کنند، فرمان داد عساکر به مجلس داخل شوند و پولُس را از میان جمعیت خارج ساخته و به قشله ببرند. </p>
  <p>
    <span class="verse-marker">۱۱</span>در شب همان روز خداوند به پولُس ظاهر شد و فرمود: «دل قوی‌دار، چون همان طور که در اورشلیم دربارۀ من شهادت دادی در روم نیز باید چنان کنی.» </p>
  <h3>دسیسه برضد پولُس </h3>
  <p>
    <span class="verse-marker">۱۲</span>وقتی روز شد بعضی از یهودیان دور هم جمع شدند و سوگند یاد کردند، که تا پولُس را نکشند بهیچ خوردنی و یا نوشیدنی لب نزنند. <span class="verse-marker">۱۳</span>در این دسیسه بیش از چهل نفر شرکت داشتند. <span class="verse-marker">۱۴</span>آنها پیش سران کاهنان و بزرگان رفتند و گفتند: «ما سوگند خورده‌ایم تا پولُس را نکشیم لب به غذا نزنیم. <span class="verse-marker">۱۵</span>بنابراین شما و اعضای شورا به بهانۀ اینکه می‌خواهید در سوابق پولُس تحقیقات بیشتری نمائید، از قوماندان تقاضا کنید او را فردا پیش شما بیاورد. ما ترتیبی داده‌ایم که او را پیش از اینکه به اینجا برسد بکشیم.» </p>
  <p>
    <span class="verse-marker">۱۶</span>اما خواهرزادۀ پولُس از این دسیسه با خبر شد و به قشله رفت و پولُس را خبر داد. <span class="verse-marker">۱۷</span>پولُس یکی از صاحب‌منصبان را صدا زده گفت: «این جوان را پیش قوماندان ببر، می‌خواهد موضوعی را به عرض او برساند.» <span class="verse-marker">۱۸</span>صاحب‌منصب او را پیش قوماندان برد و به او گفت: «پولُس زندانی بدنبال من فرستاد و تقاضا کرد که این جوان را پیش شما بیاورم. او می‌خواهد موضوعی را به عرض برساند.» <span class="verse-marker">۱۹</span>قوماندان دست او را گرفته به کناری کشید و محرمانه از او پرسید: «چه می‌خواهی بگویی؟» <span class="verse-marker">۲۰</span>او گفت: «یهودیان نقشه کشیده‌اند که از شما تقاضا نمایند پولُس را فردا به شورا ببرید. بهانه آنها این است که می‌خواهند در مورد او اطلاعات دقیقتری به دست آورند. <span class="verse-marker">۲۱</span>به حرفهای آنها توجه نکنید، زیرا بیش از چهل نفر از ایشان در کمین او نشسته‌اند و قسم خورده‌اند که تا او را نکشند چیزی نخورند و ننوشند. آنها اکنون حاضر و آماده هستند و فقط در انتظار موافقت شما می‌باشند.» <span class="verse-marker">۲۲</span>به این ترتیب قوماندان آن جوان را رخصت کرد و به او اخطار نمود، که نباید از اطلاعاتی که در اختیار او گذاشته است کسی با خبر شود. </p>
  <h3>انتقال پولُس به قیصریه </h3>
  <p>
    <span class="verse-marker">۲۳</span>سپس قوماندان دو نفر صاحب‌منصب را صدا زد و به آن‌ها گفت: «دو صد عسکر پیاده و هفتاد سواره نظام و دو صد نیزه‌دار آماده کنید تا امشب ساعت نُه به قیصریه بروند. <span class="verse-marker">۲۴</span>و چند اسپ برای پولُس حاضر کنید تا به این وسیله او را سالم به فِلیکسِ والی تحویل دهید.» <span class="verse-marker">۲۵</span>او نامه‌ای هم به این مضمون نوشت: <span class="verse-marker">۲۶</span>«کلودیوس لیسیاس به جناب والی فِلیکس سلام می‌رساند. <span class="verse-marker">۲۷</span>این مرد را یهودیان گرفته‌اند و قصد داشتند او را بکشند، اما وقتی فهمیدم که او یک نفر رومی است من با عساکر خود به آنجا رفته او را از چنگ ایشان بیرون آوردم <span class="verse-marker">۲۸</span>و از آنجا که می‌خواستم علت تهمت او را بفهمم او را به شورای ایشان بردم. <span class="verse-marker">۲۹</span>اما متوجه شدم که موضوع مربوط به اختلاف عقیدۀ آن‌ها در خصوص شریعت خود شان است و او کاری که مستوجب اعدام یا حبس باشد نکرده است. <span class="verse-marker">۳۰</span>پس وقتی فهمیدم که آن‌ها در صدد سوء‌قصد نسبت به جان او هستند، فوراً او را پیش شما فرستادم و به مدعیان او نیز امر کرده‌ام، که دعوی خود را در پیشگاه شما به عرض برسانند.» </p>
  <p>
    <span class="verse-marker">۳۱</span>عساکر مطابق اوامری که گرفته بودند، پولُس را تحویل گرفته و او را شبانه به انتیپاتریس رسانیدند. <span class="verse-marker">۳۲</span>فردای آن روز همه بجز سوارانی که پولُس را تا به مقصد همراهی می‌کردند به قشله برگشتند. <span class="verse-marker">۳۳</span>سواران به وقت رسیدن به قیصریه نامۀ مذکور را به والی تقدیم نموده و پولُس را به او تحویل دادند. <span class="verse-marker">۳۴</span>والی وقتی نامه را خواند، از پولُس پرسید که اهل کدام ولایت است و چون فهمید که اهل قیلیقیه است <span class="verse-marker">۳۵</span>به او گفت: «وقتی مدعیان تو برسند به دفاع تو گوش خواهم داد.» و فرمان داد او را در قصر هیرودیس تحت نظر نگاه دارند. </p>
  <a id="c24"></a>
  <h2>فصل بیست و چهارم </h2>
  <h3>محاکمه پولُس در حضور فِلیکسِ والی </h3>
  <p>
    <span class="verse-marker">۱</span>بعد از پنج روز، کاهن‌اعظم، حنانیا، همراه چند نفر از بزرگان و یک وکیلی به نام تِرتُلُس به قیصریه رسیدند و شکایت خود را برضد پولُس به اطلاع والی رسانیدند. <span class="verse-marker">۲</span>وقتی پولُس را خواستند تِرتُلُس شکایت خود را این طور شروع کرد: «عالیجناب، والی فِلیکس، با توجه به اینکه در ایام زمامداری شما و در سایه اقدامات ارزنده‌ای که برای بهبود وضع ملت ما بعمل آورده‌اید، از نعمت امنیت کامل برخوردار هستیم، <span class="verse-marker">۳</span>وظیفۀ خود می‌دانیم پیوسته و در هر جا سپاسگزاری عمیق خود را تقدیم آن جناب بنمائیم. <span class="verse-marker">۴</span>و اما، برای اینکه زیاد وقت شما را نگیریم، تقاضا دارم با آن لطف همیشگی خود تان به عرایض مختصر ما توجه فرمائید، <span class="verse-marker">۵</span>به ما ثابت شده است که این شخص یک آشوبگر فاسدی است که در سرتاسر عالم میان همۀ یهودیان اختلاف انداخته و همچنین از سرکردگان فرقۀ ناصری است <span class="verse-marker">۶</span>و حتی کوشش می‌کرد خانه پاک خدای ما را آلوده گرداند. اما ما او را دستگیر کردیم و می‌خواستیم مطابق شریعت خود محاکمه کنیم. <span class="verse-marker">۷</span>ولی لیسیاس قوماندان آمد و با زور او را از دست ما گرفت. <span class="verse-marker">۸</span>و به مدعیان او امر کرد به حضور شما بیایند. اگر خود شما از او تحقیقات نمائید، حقیقت ادعای ما برای تان روشن خواهد شد.» <span class="verse-marker">۹</span>یهودیان تمام حرفهای تِرتُلُس را در این باره تأیید کردند. </p>
  <h3>دفاع پولُس در حضور فِلیکس </h3>
  <p>
    <span class="verse-marker">۱۰</span>وقتی والی به پولُس اشاره کرد که سخن بگوید، او به این تهمت‌ها جواب داده گفت: «با اطلاع از اینکه شما سالیان درازی است که بر این ملت قضاوت می‌کنید؛ پس با اطمینان خاطر در حضور شما از خود دفاع می‌کنم. <span class="verse-marker">۱۱</span>حقیقت امر بر شما معلوم خواهد شد. از روزی که من برای عبادت به اورشلیم رفته بودم بیش از دوازده روز نمی‌گذرد <span class="verse-marker">۱۲</span>و هیچ کس مرا ندیده است که در عبادتگاه و یا در کنیسه‌ها و یا در داخل شهر با کسی مباحثه کنم و یا مردم را به گرد خود جمع نمایم. <span class="verse-marker">۱۳</span>برای اثبات تهمت‌های که برضد من می‌آورند، هیچگونه مدرکی در دست ندارند. <span class="verse-marker">۱۴</span>اما در حضور شما اعتراف می‌کنم که در پرستش خدای پدران خود، طریقه‌ای را که آنها بدعت (راه غلط) می‌خوانند پیروی می‌نمایم. من به هر چه در تورات و نوشته‌های پیغمبران آمده است، اعتقاد دارم. <span class="verse-marker">۱۵</span>من همان امیدی را به خدا دارم که خود اینها دارند و آن این است که هم برای نیکان و هم برای بدان قیامتی در پیش است. <span class="verse-marker">۱۶</span>بنابراین با چنین امیدی، نهایت کوشش خود را می‌کنم که در همۀ احوال در برابر خدا و انسان وجدان آسوده‌ای داشته باشم. </p>
  <p>
    <span class="verse-marker">۱۷</span>من پس از سالیان دراز به اورشلیم رفتم تا اعاناتی برای ملت خود ببرم و قربانی بگذرانم. <span class="verse-marker">۱۸</span>در عبادتگاه پس از انجام مراسم تطهیر مشغول این کار‌ها بودم، نه جمعیتی به دور من جمع شده بود و نه اغتشاشی در کار بود <span class="verse-marker">۱۹</span>که چند تن از یهودیان ایالت آسیا مرا در آنجا دیدند و به نظر من ایشان هم باید در اینجا پیش شما حاضر شوند تا اگر از من شکایتی دارند خود شان آنرا اظهار نمایند، <span class="verse-marker">۲۰</span>یا اینها بگویند، که وقتی در حضور شورا ایستاده بودم چه خطایی از من سر زده <span class="verse-marker">۲۱</span>جز اینکه در میان آنها با صدای بلند گفتم: من بخاطر ایمان و امید به رستاخیز مردگان در اینجا محاکمه می‌شوم.» </p>
  <h3>حبس پولُس در قیصریه </h3>
  <p>
    <span class="verse-marker">۲۲</span>فِلیکس که خودش از این طریقه اطلاع کاملی داشت، محاکمه را به تعویق انداخت و گفت: «من فتوای خود را موکول به آمدن قوماندان لیسیاس می‌کنم.» <span class="verse-marker">۲۳</span>و به یک صاحب‌منصب امر کرد، که پولُس را تحت نظر بگیرد و تا اندازه‌ای او را آزاد بگذارد و مانع آمد و رفت دوستان او که برای رفع احتیاجاتش می‌آمدند نشود. </p>
  <p>
    <span class="verse-marker">۲۴</span>چند روز بعد فِلیکس با دروسِله، همسر خود که زنی یهودی بود، به آنجا آمد و دنبال پولُس فرستاد و به سخنان پولُس دربارۀ ایمان به مسیح عیسی گوش داد. <span class="verse-marker">۲۵</span>اما وقتی دنبالۀ سخن به عدالت، پرهیزکاری و کیفر آینده کشیده شد، فِلیکس ترسان شد و اظهار داشت: «فعلاً کافی است، هرگاه فرصت مناسبی دست دهد، باز هم دنبال تو می‌فرستم.» <span class="verse-marker">۲۶</span>در عین حال از پولُس توقع پول داشت و به همین دلیل غالباً او را می‌خواست و با او مباحثه می‌نمود. </p>
  <p>
    <span class="verse-marker">۲۷</span>پس از دو سال پُرکیوس فِستوس جانشین فِلیکس گردید. فِلیکس چون می‌خواست رضایت یهودیان را جلب نماید، پولُس را همچنان در زندان نگهداشت. </p>
  <a id="c25"></a>
  <h2>فصل بیست و پنجم </h2>
  <h3>دادخواهی پولُس </h3>
  <p>
    <span class="verse-marker">۱</span>فِستوس سه روز بعد از آنکه زمام امور را در دست گرفت از قیصریه به اورشلیم رفت. <span class="verse-marker">۲</span>سران کاهنان و رهبران یهود اتهامات و دعاوی خود را برضد پولُس به اطلاع او رسانیدند و از فِستوس تقاضا کردند <span class="verse-marker">۳</span>که به آنها لطفی نماید و پولُس را به اورشلیم بفرستد. آنها در کمین بودند تا او را بین راه به قتل برسانند. <span class="verse-marker">۴</span>فِستوس جواب داد: «پولُس در قیصریه تحت نظر است و خود من به زودی به آنجا بر‌می‌گردم. <span class="verse-marker">۵</span>بنابر این کسانی از شما که برای شان مقدور است با من به آنجا بیایند و چنانچه این شخص خطایی کرده است، برضد او اقامه دعوی نمایند.» </p>
  <p>
    <span class="verse-marker">۶</span>فِستوس تقریباً هشت یا ده روز در اورشلیم بسر برد و سپس به قیصریه مراجعت کرد. روز بعد در محکمه حضور یافت و امر کرد پولُس را بیآورند. <span class="verse-marker">۷</span>وقتی پولُس وارد شد، یهودیانی که از اورشلیم آمده بودند دور او را گرفتند و تهمت‌های سختی برضد او ذکر کردند که قادر به اثبات آن‌ها نبودند. <span class="verse-marker">۸</span>پولُس از خود دفاع کرده گفت: «من نه نسبت به شریعت یهود مرتکب خطایی شده‌ام و نه برضد عبادتگاه و امپراطور اقدامی کرده‌ام.» <span class="verse-marker">۹</span>اما فِستوس که می‌خواست مورد توجه یهودیان قرار گیرد، رو به پولُس کرد و گفت: «آیا می‌خواهی به اورشلیم بروی و در آنجا در حضور خود من محاکمه شوی؟» <span class="verse-marker">۱۰</span>پولُس جواب داد: «من هم اکنون در محکمۀ امپراطور یعنی در آنجایی که باید محاکمه شوم ایستاده‌ام. چنانکه خود شما به خوبی آگاهید، من مرتکب هیچ جرمی برضد یهودیان نشده‌ام. <span class="verse-marker">۱۱</span>اگر مجرم هستم و چنانکه کاری کرده‌ام که مستوجب اعدام است، از مرگ نمی‌گریزم. اما اگر مرتکب هیچیک از اعمالی که این اشخاص به من نسبت می‌دهند نشده‌ام، هیچ کس حق ندارد مرا به دست آنها بسپارد. من تقاضا می‌کنم که امپراطور شخصاً به دوسیه من رسیدگی نماید.» <span class="verse-marker">۱۲</span>فِستوس پس از تبادل نظر با مشاوران خود جواب داد: «حالا که از امپراطور دادخواهی می‌کنی به پیشگاه امپراطور خواهی رفت.» </p>
  <h3>پولُس در حضور اغریپاس پادشاه </h3>
  <p>
    <span class="verse-marker">۱۳</span>پس از مدتی اغریپاس پادشاه و همسرش برنیکی به قیصریه آمدند تا به فِستوس خیر مقدم بگویند. <span class="verse-marker">۱۴</span>و چون روزهای زیادی در آنجا ماندند، فِستوس سوابق پولُس را در اختیار پادشاه گذاشت و گفت: «یک زندانی در اینجاست که فِلیکس او را به من تحویل داده است. <span class="verse-marker">۱۵</span>وقتی به اورشلیم رفتم سران کاهنان و بزرگان یهود از او رسماً به من شکایت کردند و تقاضای محکومیت او را داشتند. <span class="verse-marker">۱۶</span>من به آنها جواب دادم که شیوۀ روم این نیست که متهمی را به مدعیان تسلیم نماید، مگر آنکه اول او را با مدعیان خود روبرو نموده و به او فرصتی بدهد که در مورد این تهمت‌ها از خود دفاع کند. <span class="verse-marker">۱۷</span>پس وقتی به اینجا آمدند، من بدون تلف وقت، روز بعد در محکمه حاضر شدم و امر کردم او را بیاورند. <span class="verse-marker">۱۸</span>وقتی مدعیان او برخاستند و برضد او صحبت کردند، او را به هیچیک از جرمهائی که من انتظار داشتم، ملامت نساختند، <span class="verse-marker">۱۹</span>فقط دربارۀ دین خود شان و شخصی بنام عیسی که مرده و پولُس ادعا می‌کند زنده است، اختلاف عقیده داشتند. <span class="verse-marker">۲۰</span>چون در بررسی این امور دو دل بودم، از او پرسیدم که آیا می‌خواهد به اورشلیم برود تا در آنجا به این موضوع رسیدگی شود. <span class="verse-marker">۲۱</span>اما وقتی پولُس تقاضا کرد که تا زمانی که امپراطور به کارش رسیدگی نکرده تحت نظر بماند، من امر کردم او را تحت نظر نگاه‌دارند تا در وقت مناسب او را به حضور امپراطور بفرستم.» <span class="verse-marker">۲۲</span>اغریپاس به فِستوس گفت: «بسیار آرزو دارم شخصاً سخنان او را بشنوم.» فِستوس جواب داد: «بسیار خوب! فردا سخنان او را خواهید شنید.» </p>
  <p>
    <span class="verse-marker">۲۳</span>روز بعد اغریپاس و برنیکی با تشریفات تمام به دربار وارد شدند و با گروهی از قوماندانان و بزرگان شهر در آنجا جلوس نمودند. به فرمان فِستوس پولُس را حاضر کردند. <span class="verse-marker">۲۴</span>در این وقت فِستوس گفت: «ای اغریپاس پادشاه و ای تمام کسانی که در اینجا حضور دارید، شما مردی را روبروی خود می‌بینید که اکثر یهودیان، چه در اورشلیم و چه در اینجا، پیش من از او شکایت کرده‌اند و با فریاد خواسته‌اند که او نباید دیگر زنده بماند. <span class="verse-marker">۲۵</span>نظر خود من این است که او کاری نکرده که مستوجب مرگ باشد، ولی چون او از امپراطور تقاضای دادخواهی کرده است، تصمیم گرفتم او را به پیشگاه او بفرستم. <span class="verse-marker">۲۶</span>و چون مطلب مخصوصی ندارم که به امپراطور بنویسم، او را در اینجا پیش شما و مخصوصاً به حضور شما اغریپاس پادشاه آوردم تا در نتیجۀ این تحقیقات مقدماتی، بتوانم مطلبی تهیه نموده برای او بنویسم، <span class="verse-marker">۲۷</span>زیرا معقول به نظر نمی‌رسد که یک زندانی را بدون اسناد کافی بنزد امپراطور بفرستم.» </p>
  <a id="c26"></a>
  <h2>فصل بیست و ششم </h2>
  <h3>دفاع پولُس در حضور اغریپاس </h3>
  <p>
    <span class="verse-marker">۱</span>اغریپاس خطاب به پولُس گفت: «ما به تو اجازه می‌دهیم که از خود دفاع کنی.» پولُس دستهای خود را گشود و از خود چنین دفاع کرد: <span class="verse-marker">۲</span>«ای اغریپاس پادشاه، برای من کمال خوشوقتی است که امروز در پیشگاه آن حضرت در خصوص شکایاتی که یهودیان از من دارند به دفاع بر‌می‌خیزم. <span class="verse-marker">۳</span>و بیشتر از این خوشوقتم که عالیجناب به همه آداب و رسوم یهودیان و اختلافات بین آنها آشنائی کامل دارید. تمنا دارم لطف فرموده به عرایض بنده توجه نمائید. </p>
  <p>
    <span class="verse-marker">۴</span>همۀ یهودیان به خوبی می‌دانند که جوانی من چگونه گذشته است و می‌دانند که از همان ابتدا چگونه در بین ملت خود و در اورشلیم زندگی کردم. <span class="verse-marker">۵</span>آنها مرا از اول می‌شناختند و اگر بخواهند می‌توانند آن را تصدیق کنند. آن‌ها می‌دانند که من عُمری را در فریسی‌گری یعنی پیروی از دقیقترین فرقه‌های دین خود گذرانده‌ام. <span class="verse-marker">۶</span>و حالا بخاطر امید به آن وعده‌ای که خدا به پدران ما داده است محاکمه می‌شوم. <span class="verse-marker">۷</span>این همان وعده‌ای است که دوازده طایفۀ ما امید دارند که روزی انجام آن را ببینند و از صمیم قلب شب و روز عبادت می‌کنند. بلی، بخاطر همین امید است، که یهودیان از من شکایت کرده‌اند. ای پادشاه، <span class="verse-marker">۸</span>چرا به نظر آن جناب محال می‌آید که خدا مردگان را زنده گرداند؟ </p>
  <p>
    <span class="verse-marker">۹</span>خود من روزی این را وظیفۀ خود می‌دانستم که به هر وسیله‌ای با عیسی ناصری مخالفت نمایم. <span class="verse-marker">۱۰</span>و در اورشلیم همین کار را کردم و با اختیاراتی که از سران کاهنان گرفتم، بسیاری از مقدسان را به زندان انداختم و وقتی آنها را می‌کشتند بر ضد شان رأی می‌دادم. <span class="verse-marker">۱۱</span>مدت زیادی ایشان را در کنیسه‌ها می‌زدم و کوشش می‌کردم آنها را به انکار ایمان شان مجبور سازم. خشم و غضب من بجایی رسید که تا شهرهای دوردست آن‌ها را تعقیب می‌کردم و آزار می‌رسانیدم. </p>
  <h3>سخنان پولُس دربارۀ ایمان خود </h3>
  <p>
    <span class="verse-marker">۱۲</span>در چنین حالی با داشتن اختیارات تام و اوامری از جانب سران کاهنان به دمشق می‌رفتم که <span class="verse-marker">۱۳</span>در هنگام ظهر در بین راه، ای پادشاه، نوری روشنتر از نور آفتاب به دور من و همسفرانم درخشید. <span class="verse-marker">۱۴</span>همگی به زمین افتادیم. بعد من صدایی شنیدم که به زبان عبرانی به من گفت «ای شائول، ای شائول، چرا بر من جفا می‌کنی؟ بر میخ‌ها لگد زدن کار آسانی نیست.» <span class="verse-marker">۱۵</span>پرسیدم: «خداوندا تو کیستی؟» خداوند گفت: «من همان عیسی هستم که تو به من جفا می‌رسانی. <span class="verse-marker">۱۶</span>برخیز و روی پای خود بایست. من به تو ظاهر شدم تا تو را به خدمت خود منصوب کنم که دربارۀ آنچه امروز دیده‌ای و آنچه در آینده خواهی دید شهادت دهی. <span class="verse-marker">۱۷</span>من ترا از دست این قوم و نیز از دست ملتهای بیگانه که ترا پیش آنها می‌فرستم، خواهم رهانید. ترا می‌فرستم <span class="verse-marker">۱۸</span>تا چشمهای آنها را باز کنی و ایشان را از تاریکی به روشنائی و از قلمرو شیطان به سوی خدا بازگردانی تا از راه ایمان به من، گناهان شان آمرزیده شود و در بین مقدسین خدا حصه داشته باشند.» </p>
  <h3>سخنان پولُس دربارۀ خدمات خود </h3>
  <p>
    <span class="verse-marker">۱۹</span>بنابراین ای اغریپاس پادشاه، من نسبت به رؤیاهای آسمانی نافرمانی نکردم، <span class="verse-marker">۲۰</span>بلکه اول به یهودیان ساکن دمشق و اورشلیم و سر تا سر یهودیه و سپس در میان مردم غیر‌یهود اعلام می‌کردم که توبه کنند و به سوی خدا برگردند و طوری زندگی کنند، که شایستۀ این توبه باشند. <span class="verse-marker">۲۱</span>به همین دلیل یهودیان مرا در عبادتگاه گرفتند و می‌خواستند مرا بکشند. <span class="verse-marker">۲۲</span>اما به یاری پروردگار امروز در اینجا ایستاده‌ام و به همه، به کوچک و بزرگ، شهادت می‌دهم و چیزی جز آنچه انبیاء و موسی از پیش خبر داده‌اند به زبان نمی‌آورم، <span class="verse-marker">۲۳</span>یعنی مسیح باید درد و رنج بکشد و اولین کسی باشد که پس از مرگ زنده می‌شود تا طلوع نور را به این قوم و ملتهای دیگر اعلام فرماید.» </p>
  <h3>دعوت اغریپاس به ایمان </h3>
  <p>
    <span class="verse-marker">۲۴</span>وقتی دفاع پولُس به اینجا رسید، فِستوس فریاد زد: «ای پولُس، عقلت را از دست داده‌ای! زیادی علم تو را دیوانه کرده است.» <span class="verse-marker">۲۵</span>پولُس جواب داد: «نخیر عالیجناب فِستوس، دیوانه نیستم بلکه در کمال هوشیاری عین حقیقت را بیان می‌کنم. <span class="verse-marker">۲۶</span>پادشاه از این چیزها اطلاع دارند و من می‌توانم آزادانه پیش آن جناب صحبت کنم. فکر نمی‌کنم در این باره چیزی از نظر ایشان دور مانده باشد، زیرا هیچیک از آن‌ها در خفا صورت نگرفته است. <span class="verse-marker">۲۷</span>ای اغریپاس پادشاه، آیا شما به انبیاء عقیده دارید؟ می‌دانم که عقیده دارید.» <span class="verse-marker">۲۸</span>اغریپاس به پولُس گفت: «خیال می‌کنی به این زودی می‌توانی مرا مسیحی بسازی؟» <span class="verse-marker">۲۹</span>پولُس گفت: «از خدا می‌خواهم که دیر یا زود نه تنها اعلی‌حضرت بلکه جمیع کسانیکه امروز سخنان مرا می‌شنوند مثل من بشوند، البته نه مثل من در این زنجیرها.» </p>
  <p>
    <span class="verse-marker">۳۰</span>آنگاه پادشاه از جا برخاست و والی و برنیکی و بقیه حاضران هم برخاستند. <span class="verse-marker">۳۱</span>وقتی از تالار بیرون رفتند به یکدیگر گفتند: «این شخص کاری که مستوجب اعدام یا حبس باشد انجام نداده است.» <span class="verse-marker">۳۲</span>اغریپاس به فِستوس گفت: «اگر از امپراطور دادخواهی نکرده بود، می‌توانست آزاد شود.» </p>
  <a id="c27"></a>
  <h2>فصل بیست و هفتم </h2>
  <h3>عزیمت پولُس به روم </h3>
  <p>
    <span class="verse-marker">۱</span>وقتی قرار بر این شد که ما از راه بحر به ایتالیا سفر کنیم، پولُس و چند زندانی دیگر را به صاحب‌منصبی به نام یولیوس از فرقۀ اوغُسطُس تحویل دادند. <span class="verse-marker">۲</span>به کشتی ادرامیتینی که عازم بندرهای ایالت آسیا بود سوار شدیم و حرکت کردیم و اَرِستَرخُس مقدونی از اهالی تسالونیکی همراه ما بود. <span class="verse-marker">۳</span>روز بعد در بندر صیدون لنگر انداختیم و یولیوس به پولُس محبت کرد و اجازه داد که در آنجا به دیدن دوستان خود برود و ضروریات خود را از آنها بگیرد. <span class="verse-marker">۴</span>از آنجا بار دیگر راه بحر را در پیش گرفتیم و چون باد از جهت مخالف می‌وزید از حاشیه قبرس که باد‌پناه بود عبور نمودیم <span class="verse-marker">۵</span>و پس از گذشتن از آب‌های قیلیقیه و پمفیلیه به میرای لیکیه رسیدیم. <span class="verse-marker">۶</span>صاحب‌منصب در آنجا یک کشتی اسکندریه‌ای را که عازم ایتالیا بود پیدا کرد و ما را سوار آن نمود. </p>
  <p>
    <span class="verse-marker">۷</span>روزهای زیادی به آهستگی پیش می‌رفتیم و با زحمت فراوان به بندر قنیدوس رسیدیم و چون باد مخالف ما بود، جهت دیگر را در پیش گرفتیم و از کنار دماغۀ سَلمونی و ساحل جزیرۀ کریت که پناهگاه بود، راندیم. <span class="verse-marker">۸</span>به سختی از آنجا گذشته به نزدیکیهای شهر لسائیه به محلی به نام «بندر نیک» رسیدیم. </p>
  <p>
    <span class="verse-marker">۹</span>زمان زیادی را در آنجا گذرانیده بودیم و دیگر ادامۀ سفر ما با خطر روبرو بود، زیرا مدت زیادی از روز کفاره، که در اوایل خزان است گذشته بود. پس پولُس به آن‌ها نصیحت نموده <span class="verse-marker">۱۰</span>گفت: «آقایان، می‌بینم که سفر ما از اینجا به بعد پُر خطر خواهد بود. به کشتی و بار آن خسارت و زیان خواهد رسید و برای خود ما هم تلفات جانی خواهد داشت.» <span class="verse-marker">۱۱</span>اما صاحب‌منصب به حرفهای ناخدای کشتی و صاحب آن بیشتر توجه داشت تا به سخنان پولُس <span class="verse-marker">۱۲</span>و نظر به اینکه آن بندر برای اقامت زمستانی نامناسب بود، اکثر آنها صلاح دانستند که از آنجا حرکت کنند تا شاید به فینیکاس برسند و زمستان را در آنجا که بندری کریتی و رو به شمال غربی و جنوب غربی است بگذرانند. </p>
  <h3>توفان بحری </h3>
  <p>
    <span class="verse-marker">۱۳</span>پس وقتی نسیم جنوبی برخاست به گمان آنکه به مقصد خود رسیده‌اند، لنگر کشتی را برداشتند و از نزدیک کنارۀ کریت گذشتیم. <span class="verse-marker">۱۴</span>اما طولی نکشید که باد شدیدی که به باد شمال شرقی معروف است از خشکی بطرف ما برخاست و <span class="verse-marker">۱۵</span>به کشتی زد و ما قادر نبودیم کشتی را مستقیماً در خلاف جهت باد هدایت کنیم، بنابراین خود را به دست باد سپردیم تا با جریان آن پیش رویم. <span class="verse-marker">۱۶</span>در پناه جزیرۀ کوچکی به نام کاودا با زحمت زیاد توانستیم قایق کشتی را به اختیار خود در‌آوریم. <span class="verse-marker">۱۷</span>آنها قایق را به کشتی سوار کردند و با طناب اطراف کشتی را محکم بستند و از ترس اینکه مبادا کشتی در جاهای کم عمق خلیج سیرتیس گیر کند، بادبان کشتی را پایین کشیدند و ما همچنان با جریان باد پیش می‌رفتیم. <span class="verse-marker">۱۸</span>باد شدید ادامه داشت، به طوری که روز دوم بار کشتی را به بحر ریختند <span class="verse-marker">۱۹</span>و در روز سوم اسباب و لوازم کشتی را با دست خود به بحر انداختند. <span class="verse-marker">۲۰</span>روزهای زیاد نه آفتاب به چشم می‌خورد و نه ستارگان. باد همچنان با شدت می‌وزید و دیگر هیچ امیدی به نجات ما نبود. </p>
  <p>
    <span class="verse-marker">۲۱</span>وقتی که مدت زیادی بدون غذا راه پیمودند، پولُس در میان ایشان ایستاد و گفت: «ای دوستان، کاش به حرفهای من گوش می‌دادید و از کریت سفر نمی‌کردید تا از اینهمه ضرر و زیان در امان می‌بودید. <span class="verse-marker">۲۲</span>خوب، حالا که این طور شده از شما می‌خواهم که خود را نبازید. هیچ ضرری به جان کسی نخواهد رسید، فقط کشتی از دست خواهد رفت، <span class="verse-marker">۲۳</span>زیرا دیشب فرشتۀ آن خدایی که من از او هستم و او را می‌پرستم، در کنار من ایستاد <span class="verse-marker">۲۴</span>و گفت: «ای پولُس نترس زیرا تو باید در حضور امپراطور حاضر شوی و خدا جانِ همۀ همسفرانت را به تو بخشیده است.» <span class="verse-marker">۲۵</span>پس آقایان باید قویدل باشید، زیرا من به خدا ایمان دارم و می‌دانم همان‌طوری که به من گفته است خواهد شد. <span class="verse-marker">۲۶</span>ولی به کنارۀ یکی از این جزایر رانده خواهیم شد.» </p>
  <p>
    <span class="verse-marker">۲۷</span>وقتی شب چهاردهم فرا رسید و ما هنوز در بحیرۀ آدریاتیک از این سو به آن سو رانده می‌شدیم، نزدیک نصف شب ملاحان احساس کردند که به خشکی نزدیک می‌شوند. <span class="verse-marker">۲۸</span>پس عمق‌پیمایی کردند و به عمق تقریباً سی و هشت متر رسیدند و به فاصله کوتاهی دوباره اندازه‌گیری نمودند و به عمق بیست و هفت متری رسیدند. <span class="verse-marker">۲۹</span>و چون می‌ترسیدند که به سنگ‌ها بخوریم، چهار لنگر از پشت کشتی به بحر انداختند و دعا می‌کردند که زودتر روز شود. <span class="verse-marker">۳۰</span>ملاحان می‌خواستند کشتی را ترک کنند و برای عملی ساختن نقشۀ خود به بهانه اینکه می‌خواهند لنگرها را از پیش کشتی به بحر بیندازند، قایق را به آب انداختند. <span class="verse-marker">۳۱</span>اما پولُس به صاحب‌منصب و عساکر گفت: «اگر ملاحان در کشتی نمانند نجات شما ممکن نخواهد بود.» <span class="verse-marker">۳۲</span>پس عساکر طنابهای قایق را بریدند و آن را رها کردند. </p>
  <p>
    <span class="verse-marker">۳۳</span>کمی پیش از سپیده‌دم، پولُس به همه اصرار می‌کرد که چیزی بخورند. او گفت: «امروز چهارده روز است که در بلاتکلیفی به سر می‌برید و چیزی نخورده‌اید. <span class="verse-marker">۳۴</span>تمنا دارم چیزی بخورید زیرا نجات جان شما بسته به آنست. مویی از سر هیچیک از شما کم نخواهد شد.» <span class="verse-marker">۳۵</span>با این سخنان نان را برداشت و در حضور همۀ آنها پس از آنکه خدا را شکر نمود پاره کرد و شروع به خوردن نمود. <span class="verse-marker">۳۶</span>پس همه قویدل گشتند و غذا خوردند. <span class="verse-marker">۳۷</span>(تعداد ما در کشتی جمعاً دو صد و هفتاد و شش نفر بود.) <span class="verse-marker">۳۸</span>پس از آنکه سیر شدند بقیۀ غله را به بحر ریختند تا کشتی را سبک نمایند. </p>
  <h3>درهم شکستن کشتی </h3>
  <p>
    <span class="verse-marker">۳۹</span>وقتی صبح شد، ملاحان خشکی را نشناختند اما متوجه خلیجی با ساحل ریگی شدند. تصمیم گرفتند که در صورت امکان کشتی را در آنجا به گِل بنشانند. <span class="verse-marker">۴۰</span>سپس بند لنگر‌ها را بریدند و آن‌ها را در بحر رها کردند و همان موقع بندهای سُکان را هم شُل کردند و بادبان پیش کشتی را بالا کشیدند و کشتی را یکراست به طرف ساحل راندند. <span class="verse-marker">۴۱</span>کشتی به یکی از تپه‌های زیر آب برخورد کرد و در آنجا گیر نموده دماغۀ کشتی ثابت و بی‌حرکت ماند ولی قسمت عقب در نتیجه بر خورد با امواج شدید در هم شکست. </p>
  <p>
    <span class="verse-marker">۴۲</span>در اینموقع عساکر فکر می‌کردند بهتر است زندانیان را بکشند، مبادا کسی از ایشان بوسیله شنا فرار کند. <span class="verse-marker">۴۳</span>اما صاحب‌منصبی که می‌خواست پولُس را سالم به مقصد برساند، مانع انجام نقشه آنها شد. او امر کرد که اول کسانی که شنا بلد بودند، خود را از کشتی به داخل آب بیآندازند و خود را به خشکی برسانند. <span class="verse-marker">۴۴</span>و بقیه یا روی تخته پاره‌ها و یا روی قطعات کشتی بدنبال آنها بروند. به این ترتیب همۀ ما صحیح و سالم به خشکی رسیدیم. </p>
  <a id="c28"></a>
  <h2>فصل بیست و هشتم </h2>
  <h3>در جزیرۀ مالتا </h3>
  <p>
    <span class="verse-marker">۱</span>وقتی صحیح و سالم به ساحل رسیدیم، فهمیدیم که نام آن جزیره مالتا است. <span class="verse-marker">۲</span>مردم آن جزیره به ما مهربانی بسیار کردند و چون هوا سرد بود و باران می‌بارید، آتش بزرگی افروختند و از ما پذیرایی کردند. <span class="verse-marker">۳</span>پولُس مقداری هیزم جمع کرده بود و وقتی آن را روی آتش گذاشت به علت حرارت آتش ماری از میان آن بیرون آمد و به‌دست او چسپید. <span class="verse-marker">۴</span>همین که بومیان مار را به دست او آویزان دیدند به یکدیگر گفتند: «این شخص حتماً قاتل است که با وجود اینکه از بحر نجات پیدا کرد، الهۀ عدالت اجازه نمی‌دهد که او زنده بماند.» <span class="verse-marker">۵</span>اما پولُس مار را روی آتش انداخت و اصلاً ضرری ندید. <span class="verse-marker">۶</span>آنها منتظر بودند که هر لحظه بدنش ورم کند و یا ناگهان نقش زمین گردد. اما وقتی مدت زیادی منتظر ماندند و دیدند که هیچ ضرری به او نرسیده است، فکر شان عوض شد و گفتند که او یکی از خدایان است. </p>
  <p>
    <span class="verse-marker">۷</span>در نزدیکی‌های آن محل املاکی وجود داشت که متعلق به پوبلیوس، حاکم آن جزیره بود. این شخص ما را به خانه برد و مدت سه روز با کمال مهربانی از ما پذیرایی کرد. <span class="verse-marker">۸</span>در همان وقت پدر پوبلیوس بستری و مبتلا به تب نوبه و اسهال خونی بود. پولُس به بالین او رفت و پس از دعا بر او دست گذاشت و او را شفا داد. <span class="verse-marker">۹</span>پس از این جریان دیگر بیماران آن جزیره هم آمدند و شفا یافتند. <span class="verse-marker">۱۰</span>آنها در مقابل، هدایای فراوانی به ما دادند و وقتی خواستیم آنجا را ترک کنیم، چیزهایی را که در سفر مورد احتیاج ما بود برای ما به کشتی آوردند. </p>
  <h3>رسیدن پولُس به روم </h3>
  <p>
    <span class="verse-marker">۱۱</span>پس از سه ماه اقامت در آن جزیره با یک کشتی اسکندریه‌ای، که علامت دو پیکر جوزا داشت و زمستان را در آنجا توقف کرده بود، به راه افتادیم. <span class="verse-marker">۱۲</span>در شهر سراکیوس لنگر انداختیم و سه روز در آنجا توقف نمودیم. <span class="verse-marker">۱۳</span>بار دیگر از آنجا با کشتی حرکت کرده به شهر ریغیون رفتیم. بعد از یک روز باد جنوبی برخاست و دو روز طول کشید که به بندر پوطیولی رسیدیم. <span class="verse-marker">۱۴</span>در آنجا برادران را پیدا کردیم و به دعوت آنها مدت یک هفته در آنجا ماندیم و به این ترتیب به روم رسیدیم. <span class="verse-marker">۱۵</span>مسیحیان آن شهر وقتی شنیدند که ما در راه هستیم، تا بازار آپیاس و دهکده‌ای به نام «سه میخانه» به استقبال ما آمدند و چون پولُس آنها را دید، خدا را شکر نموده و دلگرم شد. <span class="verse-marker">۱۶</span>وقتی به روم رسیدیم پولُس اجازه یافت که با یک نگهبان رومی در خانه‌ای جداگانه زندگی کند. </p>
  <h3>بشارت پولُس در روم </h3>
  <p>
    <span class="verse-marker">۱۷</span>بعد از سه روز پولُس رهبران یهودیان آنجا را دعوت کرد و وقتی آن‌ها جمع شدند به ایشان گفت: «ای برادران، من که هرگز عملی برضد ملت و یا آئین پدران خود انجام نداده‌ام، در اورشلیم دستگیر و تسلیم رومیان شدم. <span class="verse-marker">۱۸</span>رومیان از من تحقیقات نمودند و می‌خواستند مرا آزاد سازند، زیرا پی بردند که من هیچ کاری نکرده‌ام که مستوجب مرگ باشم. <span class="verse-marker">۱۹</span>اما یهودیان مخالفت کردند و من هیچ راهی نداشتم جز اینکه از امپراطور دادخواهی نمایم، البته من هیچ شکایتی هم برضد ملت خود ندارم. <span class="verse-marker">۲۰</span>به این سبب از شما دعوت کردم تا شما را ببینم و با شما صحبت کنم، زیرا من به خاطر همان امیدی که اسرائیل دارد، به طوری که می‌بینید گرفتار زنجیرم.» <span class="verse-marker">۲۱</span>به او گفتند: «هیچ نامه‌ای دربارۀ تو از یهودیه به ما نرسیده است و از برادران ما هم کسی به اینجا نیامده است که دربارۀ تو گزارشی داده باشد و یا سخن بدی به زیان آورده باشد. <span class="verse-marker">۲۲</span>اما ما می‌خواهیم عقاید و نظرات ترا از زبان خودت بشنویم. آنچه ما دربارۀ این فرقۀ جدید می‌دانیم آن است که همه از آن ایراد می‌گیرند.» </p>
  <p>
    <span class="verse-marker">۲۳</span>پس روزی را تعیین کردند و عده زیادی برای دیدن او به منزلش آمدند. او به تفصیل از صبح تا شب، دربارۀ پادشاهی خدا برای آن‌ها سخن گفت و کوشید با مراجعه به تورات موسی و نوشته‌های انبیاء، آنها را نسبت به عیسی متقاعد و قانع سازد. <span class="verse-marker">۲۴</span>بعضی از آن‌ها سخنان او را قبول کرده ایمان آوردند، ولی دیگران در بی‌ایمانی خود باقی ماندند. <span class="verse-marker">۲۵</span>آن‌ها بدون آنکه بین خود به موافقت برسند، جدا شدند. اما پیش از رفتن آن‌ها پولُس اظهار داشت: «روح‌القدس به وسیلۀ اشعیای نبی به پدران شما چه خوب گفته است: </p>
  <p class="verse1">
    <span class="verse-marker">۲۶</span>«پیش این قوم برو و به آن‌ها بگو: </p>
  <p class="verse2">بسیار خواهید شنید ولی درک نخواهید کرد </p>
  <p class="verse1">و پیوسته خواهید نگریست ولی نخواهید دید، </p>
  <p class="verse1">
    <span class="verse-marker">۲۷</span>زیرا دلهای این قوم سخت </p>
  <p class="verse2">و گوشهای شان سنگین </p>
  <p class="verse2">و چشمان شان بسته شده است. </p>
  <p class="verse1">مبادا با چشم خود ببینند </p>
  <p class="verse2">و با گوش خود بشنوند </p>
  <p class="verse2">و با قلب خود بفهمند و برگردند </p>
  <p class="verse1">و من آنها را شفا بخشم.» </p>
  <p>
    <span class="verse-marker">۲۸</span>پس بدانید که این نجات خدایی در اختیار غیر‌یهودیان گذاشته شده است و آن‌ها آنرا خواهند پذیرفت.» <span class="verse-marker">۲۹</span>چون پولُس این سخنان را گفت، یهودیان رفتند و با یکدیگر بشدت مباحثه می‌کردند. </p>
  <p>
    <span class="verse-marker">۳۰</span>پولُس دو سال تمام در منزل کرایی خود زندگی کرد و دروازه خانه‌اش به روی همه باز بود. <span class="verse-marker">۳۱</span>او پادشاهی خدا را اعلام می‌کرد و دربارۀ عیسی‌مسیح خداوند بسیار واضع و بدون هیچ مانعی تعلیم می‌داد. </p>
  
  
  
  
  
  
  



</div>

<!-- Global site tag (gtag.js) - Google Analytics -->
<script async src="https://www.googletagmanager.com/gtag/js?id=UA-48092930-1"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'UA-48092930-1');
</script>
<!-- End Google Analytics -->

</body>
</html>