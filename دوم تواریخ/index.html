<!doctype html>

<html lang="fa">
<head>
  <meta charset="utf-8">

  <title>کتاب دوم تواریخ</title>

  <link rel="stylesheet" href="/css/style.css">
  <script>var nc = 36;</script>
  <script src="/js/script.js"></script>
</head>

<body dir="rtl">
<a id="top"></a>

<div id="navbar">
  <div id="navbar-container">
    <div>
      <a href="javascript:window.scroll(0,0)" style="margin-left: 1em">
        <svg class="MuiSvgIcon-root MuiSvgIcon-fontSizeMedium MuiBox-root css-1om0hkc" focusable="false" aria-hidden="true" viewBox="0 0 24 24" data-testid="ArrowUpwardIcon"><path d="m4 12 1.41 1.41L11 7.83V20h2V7.83l5.58 5.59L20 12l-8-8-8 8z"></path></svg>
      </a>    
    </div>
    <div>
      <span>فصل </span>
      <select id="list" oninput="scrollToChapter(this)">
        
        <option value="c1">۱</option>
        
        <option value="c2">۲</option>
        
        <option value="c3">۳</option>
        
        <option value="c4">۴</option>
        
        <option value="c5">۵</option>
        
        <option value="c6">۶</option>
        
        <option value="c7">۷</option>
        
        <option value="c8">۸</option>
        
        <option value="c9">۹</option>
        
        <option value="c10">۱۰</option>
        
        <option value="c11">۱۱</option>
        
        <option value="c12">۱۲</option>
        
        <option value="c13">۱۳</option>
        
        <option value="c14">۱۴</option>
        
        <option value="c15">۱۵</option>
        
        <option value="c16">۱۶</option>
        
        <option value="c17">۱۷</option>
        
        <option value="c18">۱۸</option>
        
        <option value="c19">۱۹</option>
        
        <option value="c20">۲۰</option>
        
        <option value="c21">۲۱</option>
        
        <option value="c22">۲۲</option>
        
        <option value="c23">۲۳</option>
        
        <option value="c24">۲۴</option>
        
        <option value="c25">۲۵</option>
        
        <option value="c26">۲۶</option>
        
        <option value="c27">۲۷</option>
        
        <option value="c28">۲۸</option>
        
        <option value="c29">۲۹</option>
        
        <option value="c30">۳۰</option>
        
        <option value="c31">۳۱</option>
        
        <option value="c32">۳۲</option>
        
        <option value="c33">۳۳</option>
        
        <option value="c34">۳۴</option>
        
        <option value="c35">۳۵</option>
        
        <option value="c36">۳۶</option>
        
      </select>    
      <span></span>
    </div>
  </div>
</div> 



<div class="button-container">
  

  
  <a href="mailto:zendagiwaqi@gmail.com">
    <svg xmlns="http://www.w3.org/2000/svg" viewBox="0 0 24 24" fill="black"><path d="M0 0h24v24H0z" fill="none"/><path d="M20 4H4c-1.1 0-1.99.9-1.99 2L2 18c0 1.1.9 2 2 2h16c1.1 0 2-.9 2-2V6c0-1.1-.9-2-2-2zm0 4l-8 5-8-5V6l8 5 8-5v2z"/></svg>
  </a>
  

  

  
  <a href="/">
    <svg class="MuiSvgIcon-root MuiSvgIcon-fontSizeMedium MuiBox-root css-1om0hkc" focusable="false" aria-hidden="true" viewBox="0 0 24 24" data-testid="HomeIcon"><path d="M10 20v-6h4v6h5v-8h3L12 3 2 12h3v8z"></path></svg>
  </a>
  


</div>


<div class="book-container">


  
  <h1>دوم تواریخ </h1>
  
  
  
  
  
  
  
  
  
  
  
  
  
  
  <a id="c1"></a>
  <h2>فصل اول </h2>
  <h3>سلیمان از خداوند طلب حکمت می‌کند </h3>
  <h4>(همچنین در اول پادشاهان ۳:‌۱‌ـ‌۱۵) </h4>
  <p>
    <span class="verse-marker">۱</span>سلیمان، پسر داود، پادشاه مقتدری شد. خداوند، خدای او همراهش بود و به او عظمت و قدرت بخشید. <span class="verse-marker">۲-۳</span>او تمام فرماندهان نظامی گروه‌های صد نفری و هزار نفری، قضات، رهبران قوم و رؤسای خانواده‌ها را فراخوانده همگی بر تپه‌ای که در جِبعون واقع بود رفتند، زیرا خیمۀ حضور خداوند که موسی، خدمتگار خداوند، آنرا در بیابان ساخته بود، در آنجا قرار داشت. <span class="verse-marker">۴</span>(یک خیمۀ دیگر هم در اورشلیم بود که داود پادشاه آنرا ساخت و وقتیکه صندوق پیمان خداوند را از قریت‌یعاریم آورد در آن خیمه قرار داد.) <span class="verse-marker">۵</span>برعلاوه، قربانگاه برنجی هم که بزل‌ئیل، پسر اوری، نواسۀ حور ساخته بود در همانجا در پیشروی خیمۀ حضور خداوند قرار داشت. <span class="verse-marker">۶</span>آنگاه سلیمان بحضور خداوند در پیشروی آن خیمه رفت و در آنجا با مردم دیگر خداوند را عبادت نمود و یکهزار قربانی سوختنی بر آن قربانگاه برنجی تقدیم کرد. </p>
  <p>
    <span class="verse-marker">۷</span>در همان شب خداوند آمد و به سلیمان فرمود: «چه می‌خواهی که برایت بدهم؟» <span class="verse-marker">۸</span>سلیمان جواب داد: «تو همیشه با پدرم، داود مهربان بودی و حالا مرا بجای او به پادشاهی برگزیدی. <span class="verse-marker">۹</span>ای خداوند، خدای من، به وعده‌ای که داده‌ای وفا کن، زیرا مرا بر مردمی که مثل ریگ بیابان بیشمار‌اند، پادشاه ساختی. <span class="verse-marker">۱۰</span>پس حالا به من حکمت و معرفت عطا فرما تا بتوانم راهنمای مناسبی برای آن‌ها باشم، در غیر آن چگونه ممکن است که مردمی را به بزرگی قوم برگزیدۀ تو اداره کنم.» <span class="verse-marker">۱۱</span>خداوند در جواب او فرمود: «چون آرزوی قلبی‌ات همین است و از من دارائی، ثروت، حشمت و یا مرگ دشمنانت را نخواستی و حتی عمر طولانی را برای خود طلب نکردی و در عوض حکمت و معرفت خواستی تا بر مردمی که من ترا پادشاه شان ساختم بدرستی حکومت کنی، <span class="verse-marker">۱۲</span>بنابران، حکمت و معرفت به تو می‌بخشم. برعلاوه، به تو آن قدر ثروت، حشمت و عزت می‌دهم که هیچ پادشاهی، نه پیش از تو دیده و نه بعد از تو داشته باشد.» </p>
  <h3>ثروت و قدرت سلیمان </h3>
  <h4>(همچنین در اول پادشاهان ۱۰:‌۲۶‌ـ‌۲۹؛ دوم تواریخ ۹:‌۲۵‌ـ‌۲۸) </h4>
  <p>
    <span class="verse-marker">۱۳</span>بعد سلیمان از خیمۀ بالای تپه پائین آمد، جِبعون را ترک کرد و به اورشلیم رفت و در آنجا بر تخت سلطنت اسرائیل نشست. <span class="verse-marker">۱۴</span>پس از مدتی یک سپاهی که متشکل از یکهزار و چهار صد عرادۀ جنگی و دوازده هزار سوار بود جمع کرد. یک عده را برای خود در اورشلیم نگهداشت و بقیه را در شهرهائی که برای عراده‌جات تعیین کرده بود، گماشت. <span class="verse-marker">۱۵</span>در دوران سلطنت سلیمان نقره و طلا اهمیت سنگ را داشت و چوب سرو مثل چوب عادی فراوان بود. <span class="verse-marker">۱۶</span>سلیمان تعداد زیاد اسپها را از مصر و سیسلی وارد می‌کرد. تاجران شاه آن‌ها را بصورت عمده و قیمت معین می‌خریدند. <span class="verse-marker">۱۷</span>هر عراده را به قیمت ششصد مثقال نقره و یک اسپ را به قیمت یکصد و پنجاه مثقال نقره از مصر خریداری می‌کردند و بعضی از آن‌ها را به پادشاهان حِتیان و ارامیان دوباره می‌فروختند. </p>
  <a id="c2"></a>
  <h2>فصل دوم </h2>
  <h3>آمادگی برای تعمیر عبادتگاه </h3>
  <h4>(همچنین در اول پادشاهان ۵:‌۱‌ـ‌۱۸ و ۷:‌۱۳‌ـ‌۱۴) </h4>
  <p>
    <span class="verse-marker">۱</span>سلیمان تصمیم گرفت تا عبادتگاهی بنام خداوند و یک قصر شاهی برای خود آباد کند. <span class="verse-marker">۲</span>پس برای این منظور هفتاد هزار نفر را جهت حمل مصالح تعمیراتی، هشتاد هزار نفر را برای سنگتراشی در معدن سنگ و سه هزار و ششصد نفر را هم بغرض مراقبت و نظارت کارهای کارگران تعیین کرد. </p>
  <p>
    <span class="verse-marker">۳</span>بعد این پیام را به حورام، پادشاه صور فرستاد: «همانطوریکه برای پدرم، داود چوب سرو مورد ضرورت ساختمان قصر او را برایش فرستادی، برای من هم ارسال کن. <span class="verse-marker">۴</span>زیرا می‌خواهم عبادتگاهی برای اسم خداوند، خدای خود آباد کنم. آن بنا یک ساختمان مقدس خواهد بود که در آنجا خوشبوئی دود می‌کنیم، نان مخصوص را همیشه و قربانی‌های سوختنی را در هر صبح و شام، در روزهای سَبَت، در ماه نو و دیگر روزهای تقدیس شدۀ خداوند، خدای خود تقدیم می‌کنیم. این مراسم برای اسرائیل یک فریضۀ ابدی است از جانب خداوند. <span class="verse-marker">۵</span>عبادتگاهی که من می‌خواهم آباد کنم یک عبادتگاه بزرگی خواهد بود، زیرا خدای ما از همه خدایان دیگر با عظمت‌تر است. <span class="verse-marker">۶</span>اما چه کسی می‌تواند عبادتگاهی برای او بنا کند؟ زیرا که آسمان با همه پهنا و بزرگی آن گنجایش او را ندارد، پس من چطور می‌توانم عبادتگاه او را بسازم؟ من فقط قربانگاهی جهت دود کردن خوشبوئی برای او می‌سازم. <span class="verse-marker">۷</span>بنابران، از تو خواهش می‌کنم تا شخصی را برای من بفرستی که در کارهای طلا، نقره، برنج و آهن و بافتن پارچه‌های ارغوانی، سرخ و لاجوردی مهارت داشته باشد، و همچنین به کسانی که در فن نقاشی و حکاکی آشنا باشند، احتیاج است تا با کارگران ما که در یَهُودا و اورشلیم هستند و پدرم، داود آن‌ها را تعیین کرده بود یکجا کار کنند. <span class="verse-marker">۸</span>علاوتاً چوب سرو، صنوبر و صندل را هم از لبنان برایم بفرست، زیرا می‌دانم که کارگران تو در بریدن چوب و فن نجاری ماهر هستند و من کارگران خود را برای کمک آن‌ها می‌فرستم. <span class="verse-marker">۹</span>ما به یک اندازۀ زیاد چوب ضرورت داریم، چون عبادتگاهی را که می‌خواهم آباد کنم بسیار بزرگ و بی‌نظیر خواهد بود. <span class="verse-marker">۱۰</span>و من به کارگرانی که چوب را می‌بُرند، دو هزار تُن گندم، دو هزار تُن جَو، چهارصد هزار لیتر شراب و چهارصد هزار لیتر روغن می‌دهم.» </p>
  <p>
    <span class="verse-marker">۱۱</span>حورام، پادشاه صور، در جواب او نامه‌ای به این مضمون نوشت: «از آنجا که خداوند به قوم برگزیدۀ خود محبت دارد، ترا بعنوان پادشاه شان انتخاب کرد، <span class="verse-marker">۱۲</span>سپاس باد بر خداوند، خدای اسرائیل که آسمان و زمین را آفرید و به داود پادشاه چنین پسر حکیم، دانا و بامعرفت عطا فرمود تا عبادتگاهی برای خداوند و قصری برای خود آباد کند. <span class="verse-marker">۱۳</span>اینک حورام‌آبی را که یک شخص ماهر و استاد با هنر است بخدمتت می‌فرستم. <span class="verse-marker">۱۴</span>مادر او از مردم دان و پدرش از باشندگان صور است. او در کارهای طلا، نقره، برنج، آهن، سنگ و چوب و همچنین در رشتۀ بافندگی پارچه‌های کتان نفیس ارغوانی، سرخ و لاجوردی و در فن نقاشی، حکاکی و طراحی مهارت بسزائی دارد. او می‌تواند با کارگران تو و آقای من، پدرت داود پادشاه همکاری کند. <span class="verse-marker">۱۵</span>در بارۀ گندم، جو، شراب و روغن که آقای من پیشنهاد کرد، می‌تواند آن‌ها را برای من بفرستد. <span class="verse-marker">۱۶</span>من چوب مورد ضرورت را از کوههای لبنان قطع کرده، آنها را به هم پیوسته از طرف دریا به بندر یافا می‌فرستم و کارگران شما آنرا از آنجا گرفته به اورشلیم نقل بدهند.» </p>
  <p>
    <span class="verse-marker">۱۷</span>بعد سلیمان احصائیۀ بیگانگانی را که در سرزمین اسرائیل زندگی می‌کردند (مطابق احصائیه ایکه قبلاً پدرش، داود گرفته بود) گرفت و معلوم شد که تعداد آن‌ها یکصد و پنجاه و سه هزار و ششصد نفر بود. <span class="verse-marker">۱۸</span>از آن جمله هفتاد هزار نفر را برای حمل مواد تعمیراتی، هشتاد هزار نفر را در معدن کوهستان و سه هزار و ششصد نفر را برای مراقبت و نظارت کار کارگران تعیین کرد. </p>
  <a id="c3"></a>
  <h2>فصل سوم </h2>
  <h3>اعمار عبادتگاه </h3>
  <h4>(همچنین در اول پادشاهان ۶:‌۱‌ـ‌۳۸) </h4>
  <p>
    <span class="verse-marker">۱-۲</span>سلیمان آباد‌کردن عبادتگاه خداوند را در ماه دوم سال چهارم سلطنت خود بر کوه موریا در اورشلیم شروع کرد. آنجا زمانی خرمنگاه اَرنانِ یبوسی بود، یعنی همان جائی که خداوند بر پدرش، داود ظاهر شد، بنابران، داود همانجا را برای عبادتگاه تعیین کرد. </p>
  <p>
    <span class="verse-marker">۳</span>مساحت عبادتگاه خداوند را بطول سی متر و عرض ده متر بنا کرد. <span class="verse-marker">۴</span>بَرَندۀ پیشروی عبادتگاه دارای ده متر طول و مساوی به عرض تعمیر عبادتگاه بود و شصت متر بلندی داشت. دیوارهای داخلی آنرا با طلای خالص ورق‌شانی کرد. <span class="verse-marker">۵</span>سالون بزرگ آن را با چوب صنوبر پوشانده و با طلای خالص ورق‌شانی کرد و در آن نقشهای درختان خرما و حلقه‌های زنجیر را به‌کار بُرد. <span class="verse-marker">۶</span>دیوار‌های آن را با سنگهای قیمتی تزئین کرد و طلائی را که در آن به‌کار بُرد طلای فروایم بود. <span class="verse-marker">۷</span>دیوارها، آستانه‌ها، دروازه‌ها و چوکاتهای آن‌ها را با طلا ورق‌شانی و دیوارها را همچنین با تصاویر جانوران بالدار حکاکی کرد. <span class="verse-marker">۸</span>جایگاه معین قدس‌الاقداس در عبادتگاه مساوی به عرض تعمیر بود، یعنی ده متر عرض و ده متر هم طول داشت. آن را هم با طلای خالص، به وزن بیش از بیست تُن پوشاند. <span class="verse-marker">۹</span>وزن میخهای طلائی ششصد گرام بود. اطاق‌های فوقانی را هم با طلای خالص ورق‌شانی کرد. </p>
  <p>
    <span class="verse-marker">۱۰</span>در قدس‌الاقداس عبادتگاه مجسمۀ دو کروب، یعنی فرشتۀ مقرب، را ساختند و با طلای خالص ورق‌شانی نمودند. <span class="verse-marker">۱۱</span>مجموع طول بالهای هر دو فرشته ده متر بود. <span class="verse-marker">۱۲</span>یک بال یک فرشته که دو و نیم متر طول داشت به دیوار اطاق و بال دیگر آن با بال فرشتۀ دیگر تماس داشت. <span class="verse-marker">۱۳</span>فرشتگان بر پاهای خود ایستاده و روی شان بطرف داخل اطاق بود. <span class="verse-marker">۱۴</span>یک پردۀ نازک کتانی، برنگ ارغوانی، سرخ و لاجوردی ساخت که با نقش فرشتگان مزین شده بود. </p>
  <p>
    <span class="verse-marker">۱۵</span>برای پیش روی عبادتگاه دو ستون به ارتفاع هفده و نیم متر ساخت که تاج سر آن‌ها دو و نیم متر بلند بود. <span class="verse-marker">۱۶</span>سر ستونها را با رشته‌هائی که دارای یکصد انار بودند، مزین کرد. <span class="verse-marker">۱۷</span>بعد ستونها را در پیش روی عبادتگاه یکی را در سمت راست و دیگر آن را در سمت چپ عبادتگاه قرار داد. ستون طرف راست را یاکین و ستون سمت چپ را بوعز نامید. </p>
  <a id="c4"></a>
  <h2>فصل چهارم </h2>
  <h3>سامان و اثاثیۀ عبادتگاه </h3>
  <h4>(همچنین در اول پادشاهان ۷:‌۲۳‌ـ‌۵۱) </h4>
  <p>
    <span class="verse-marker">۱</span>بعد یک قربانگاه برنجی ساخت که ده متر طول و ده متر عرض و پنج متر بلندی داشت. <span class="verse-marker">۲</span>سپس یک حوض مدور ریختگی ساخت که قطر آن پنج متر، بلندی آن دو و نیم متر و محیط آن پانزده متر بود. <span class="verse-marker">۳</span>دورادور زیر لب حوض با نقش گاوها مزین شده و فاصلۀ بین هر گاو پنجاه سانتی متر بود. حوض و گاوها بصورت یک تکه ریخته شده بودند. <span class="verse-marker">۴</span>حوض مذکور بر دوازده گاو قرار داشت. سه تای آن‌ها رو بطرف شمال، سه تا رو به مغرب، سه تا رو به جنوب و سه تای دیگر آن‌ها رو به مشرق داشتند. سر گاوها بطرف بیرون بود. <span class="verse-marker">۵</span>ضخامت دیوار حوض هشت سانتی متر، لب آن به شکل لب پیاله و خود حوض بصورت گل سوسن ساخته شده بود که گنجایش بیشتر از شصت هزار لیتر آب را داشت. <span class="verse-marker">۶</span>او همچنان ده حوضچه برای شستن گوشت قربانی ساخت که پنج تای آن‌ها را در سمت جنوب عبادتگاه و پنج تای دیگر آن‌ها را در سمت شمال قرار داد. از آب حوض بزرگ برای شستشوی کاهنان استفاده می‌شد. </p>
  <p>
    <span class="verse-marker">۷</span>بعد ده شمعدان طلا را طبق مشخصات آن‌ها ساخت. پنج عدد آن‌ها را در طرف راست و پنج عدد دیگر آن‌ها را در طرف چپ عبادتگاه قرار داد. <span class="verse-marker">۸</span>ده پایه میز هم ساخت و پنج پایۀ آن‌ها را به راست و پنج پایۀ دیگر آن‌ها را به چپ عبادتگاه گذاشت. او همچنان یکصد جام طلا ساخت. </p>
  <p>
    <span class="verse-marker">۹</span>یک حویلی برای کاهنان و یک حویلی بزرگ دیگر برای مردم ساخت که دروازه‌های شان با برنج ورق‌شانی شده بودند. <span class="verse-marker">۱۰</span>حوض بزرگ را در کنج جنوب شرقی عبادتگاه قرار داد. </p>
  <p>
    <span class="verse-marker">۱۱</span>بعد حورام یک تعداد دیگ، خاک انداز و کاسه ساخت. سرانجام کارهای عبادتگاه خداوند را که سلیمان پادشاه به او سپرده بود به انجام رسانید. اشیائی که او ساخت اینها بودند: <span class="verse-marker">۱۲</span>دو ستون؛ پیاله‌های تاجهای سر دو ستون؛ دو شبکه برای تزئین پیاله‌های تاجهای دو ستون؛ <span class="verse-marker">۱۳</span>چهارصد انار که با دو رشته از بالای تاجها آویزان بودند؛ <span class="verse-marker">۱۴</span>پایه‌ها و حوضچه‌های آن‌ها؛ <span class="verse-marker">۱۵</span>حوض بزرگ و دوازده گاو زیر آن؛ <span class="verse-marker">۱۶</span>دیگ، کاسه، خاک‌انداز، پنجه و سایر لوازم. تمام لوازم متذکره را حورام، به فرمایش سلیمان پادشاه، از برنج صیقلی شده ساخت. </p>
  <p>
    <span class="verse-marker">۱۷</span>کار ریخته‌گری آن‌ها را، پادشاه در وادی دریای اُردن بین سُکُوت و صَرَده در قالب‌های گِلی انجام داد. <span class="verse-marker">۱۸</span>مقدار برنجی را که سلیمان برای ساختن لوازم مذکور به‌کار برد به اندازه‌ای زیاد بود که وزن آن معلوم نشد. </p>
  <p>
    <span class="verse-marker">۱۹</span>به این ترتیب سلیمان همه سامان و لوازم عبادتگاه خداوند را از قبیل قربانگاه طلائی، میزهای نان مقدس، <span class="verse-marker">۲۰</span>شمعدانها و شمعهای طلائی با مشخصات آن‌ها برای قدس‌الاقداس عبادتگاه، <span class="verse-marker">۲۱</span>گلها، چراغها، انبرها از طلای خالص؛ <span class="verse-marker">۲۲</span>گُلگیرها، جامها، قاشقها و منقل ها ـ همه از طلای خالص ـ دروازۀ عبادتگاه، دروازۀ دخول قدس‌الاقداس و دروازه‌های سالون عبادتگاه را هم از طلا ساخت. </p>
  <a id="c5"></a>
  <h2>فصل پنجم </h2>
  <p>
    <span class="verse-marker">۱</span>بعد از آنکه سلیمان همه کارهای عبادتگاه خداوند را تمام کرد، همه اشیائی را که پدرش، داود وقف کرده بود به آنجا آورد. طلا، نقره و سایر آلات را در خزانه‌های عبادتگاه گذاشت. </p>
  <h3>انتقال صندوق پیمان خداوند به عبادتگاه </h3>
  <h4>(همچنین در اول پادشاهان ۸:‌۱‌ـ‌۹) </h4>
  <p>
    <span class="verse-marker">۲</span>بعد سلیمان همه مو‌سفیدان، سرکردگان قبایل و رؤسای خانواده‌های قوم اسرائیل را در اورشلیم فراخواند تا صندوق پیمان خداوند را از شهر داود، یعنی سهیون به عبادتگاه بیاورند. <span class="verse-marker">۳</span>پس تمام مردم اسرائیل در عید سایبانها در ماه هفتم در حضور شاه جمع شدند. <span class="verse-marker">۴</span>وقتی همه مو‌سفیدان رسیدند، لاویان صندوق پیمان خداوند را برداشتند <span class="verse-marker">۵</span>و همراه خیمۀ حضور خداوند با تمام سامان مقدسه به عبادتگاه آوردند. <span class="verse-marker">۶</span>آنگاه سلیمان و همه مردم اسرائیل که در آنجا حضور داشتند در مقابل صندوق پیمان خداوند آنقدر گاو و گوسفند قربانی کردند که نمی‌شد آنرا حساب کرد. <span class="verse-marker">۷</span>بعد کاهنان صندوق پیمان را بجای مخصوص آن در قدس‌الاقداس عبادتگاه آوردند و بزیر بالهای کروبیان، یعنی فرشتگان مقرب، قرار دادند، <span class="verse-marker">۸</span>بطوریکه بالهای کروبیان بر صندوق پیمان و میله‌های حمل آن‌ها پهن بودند. <span class="verse-marker">۹</span>میله‌های حمل صندوق پیمان آنقدر دراز بودند که انجام آن‌ها از پیشروی قدس‌الاقداس دیده می‌شدند، اما از بیرون دیده نمی‌شدند و تا به امروز بهمان وضع قرار دارند. <span class="verse-marker">۱۰</span>در بین صندوق پیمان تنها دو لوحۀ سنگی قرار داشتند که موسی در حوریب در آن گذاشته بود، یعنی بعد از آنکه قوم اسرائیل کشور مصر را ترک کردند، خداوند در همانجا با آن‌ها پیمان بست. </p>
  <h3>جلال خداوند </h3>
  <p>
    <span class="verse-marker">۱۱</span>بعد کاهنان از جایگاه مقدس بیرون شدند و همگی یکجا و بدون رعایت نوبت مراسم طهارت را بجا آوردند. <span class="verse-marker">۱۲-۱۳</span>همه نوازندگان و سرایندگان لاوی، یعنی آساف، هیمان، یدوتون، پسران و برادران شان، همه ملبس به لباسهای نفیس کتانی با دایره و رباب و چنگ با همراهی یک صد و بیست کاهن سرنا‌نواز در سمت مشرق قربانگاه ایستادند و سرود حمد و سپاس خداوند را نواختند و این سرود را می‌خواندند: «خداوند را ستایش کنید چون او نیکوست و رحمت ابدی است.» </p>
  <p>آنگاه عبادتگاه خداوند پُر از ابر شد <span class="verse-marker">۱۴</span>و کاهنان نتوانستند وظیفۀ خود را اجراء کنند، زیرا جلال خداوند عبادتگاه را پُر کرده بود. </p>
  <a id="c6"></a>
  <h2>فصل ششم </h2>
  <h3>خطابۀ سلیمان </h3>
  <h4>(همچنین در اول پادشاهان ۸:‌۱۲‌ـ‌۲۱) </h4>
  <p>
    <span class="verse-marker">۱</span>آنگاه سلیمان گفت: «خداوند فرموده است که در تاریکی غلیظی ساکن می‌شوم. <span class="verse-marker">۲</span>اما من برایت عبادتگاه مجللی آباد کرده‌ام، جائی که تا ابد در آن ساکن باشی.» </p>
  <p>
    <span class="verse-marker">۳</span>بعد رو به طرف جمعیت کرد و تمام مردم اسرائیل بپا ایستادند. <span class="verse-marker">۴</span>پادشاه از خداوند درخواست کرد که آن‌ها را برکت بدهد و گفت: </p>
  <p class="indented">«سپاس باد بر خداوند، خدای اسرائیل! او به وعده‌ای که بزبان خود به پدرم، داود داده بود، وفا کرد و به او فرمود: <span class="verse-marker">۵</span>«از همان روزیکه قوم برگزیدۀ خود را از مصر بیرون آوردم، هیچ شهری را در هیچ یک از قبیلۀ اسرائیل انتخاب نکرده‌ام که در آن خانه‌ای برایم آباد شود، و هیچ شخصی را برنگزیدم که پیشوای قوم برگزیدۀ من، اسرائیل باشد. <span class="verse-marker">۶</span>اما اورشلیم را انتخاب کردم تا بنام من یاد شود و داود را برگزیدم که پیشوای قوم من، اسرائیل باشد.» </p>
  <p class="indented">
    <span class="verse-marker">۷</span>آرزوی قلبی پدرم، داود این بود که عبادتگاهی بنام خداوند، خدای اسرائیل بسازد. <span class="verse-marker">۸</span>اما خداوند به داود فرمود: «چون در دل تو بود که عبادتگاهی برای اسم من بنا کنی، نیکو کردی که این را در دل خود نهادی، <span class="verse-marker">۹</span>اما تو این کار را نخواهی کرد، بلکه پسرت که از نسل تو می‌آید، او کسی است که عبادتگاهی برای اسم من بنا می‌کند.» </p>
  <p class="indented">
    <span class="verse-marker">۱۰</span>حالا خداوند به وعده‌ای که داده بود وفا کرد، زیرا من جانشین پدرم، داود شدم و قرار وعده، خداوند به من این افتخار را بخشید که بر تخت سلطنت اسرائیل بنشینم و عبادتگاهی بنام خداوند، خدای اسرائیل بسازم. <span class="verse-marker">۱۱</span>و من در آنجا صندوقی را قرار دادم که در بین آن پیمانی وجود دارد که خداوند با قوم اسرائیل بسته بود.» </p>
  <h3>دعای سلیمان </h3>
  <h4>(همچنین در اول پادشاهان ۸:‌۲۲‌ـ‌۵۳) </h4>
  <p>
    <span class="verse-marker">۱۲</span>بعد سلیمان در مقابل قربانگاه خداوند و در برابر قوم اسرائیل ایستاد و دستهای خود را بلند کرد. <span class="verse-marker">۱۳</span>سلیمان در حویلی بیرون قربانگاهِ برنجی ساخته بود که طول و عرض آن دو و نیم متر و بلندی آن یک و نیم متر بود. او بالای آن رفت و در حضور جمعیت اسرائیل زانو زد، دستهای خود را بسوی آسمان بلند کرد <span class="verse-marker">۱۴</span>و گفت: </p>
  <p class="indented">«ای خداوند، خدای اسرائیل! مثل تو خدای دیگری نه در آسمان و نه در زمین وجود دارد. به عهدت وفا می‌کنی و به بندگانت که از صمیم دل راه ترا دنبال می‌کنند، همیشه شفقت نشان می‌دهی. <span class="verse-marker">۱۵</span>تو وعده‌ای را که به بنده‌ات، داود داده بودی عملی کردی. بلی، با زبانت وعده فرمودی و امروز با دست خود آنرا بجا آوردی. <span class="verse-marker">۱۶</span>پس حالا ای خداوند، خدای اسرائیل وعدۀ دیگرت را هم که به بنده‌ات داود دادی عملی کن که فرمودی: «اگر اولاده‌ات براه راست بروند و فرایض مرا بجا آورند، همیشه یکی از آن‌ها پادشاه اسرائیل خواهد بود.» <span class="verse-marker">۱۷</span>بنابران، ای خداوند، خدای اسرائیل، آن قولی را که به بنده‌ات داود دادی بگذار که بحقیقت برسد. </p>
  <p class="indented">
    <span class="verse-marker">۱۸</span>اما آیا ای خدا، واقعاً با آدمیان بر روی زمین سکونت می‌کنی؟ آسمان و حتی بلندترین آسمان‌ها گنجایش حضور ترا ندارند، چه رسد به این عبادتگاهی که من برایت بنا کردم. <span class="verse-marker">۱۹</span>اما ای خداوند، خدای من! به دعا و عرض این بنده‌ات گوش بده. به زاری و گریۀ این خدمتگارت توجه فرما و دعایش را که بدرگاه تو می‌کند قبول فرما. <span class="verse-marker">۲۰</span>از تو می‌خواهم که شب و روز مراقب این عبادتگاه باشی، زیرا خودت فرمودی که نامت همیشه در آن خواهد بود. همچنان دعای مرا که رو بسوی این عبادتگاه می‌آورم، اجابت فرما. <span class="verse-marker">۲۱</span>بلی، دعا و مناجات این بنده‌ات و قوم اسرائیل را که وقتی رو بسوی این عبادتگاه می‌آورند، از آسمان که جای سکونت تو است، بشنو و ما را ببخش. </p>
  <p class="indented">
    <span class="verse-marker">۲۲</span>اگر شخصی متهم به گناهی شود و بر او قسم واجب گردد و آنگاه بیاید و در برابر این قربانگاه به بیگناهی خود قسم بخورد، <span class="verse-marker">۲۳</span>پس عرض او را از آسمان بشنو؛ اگر گناهکار باشد جزایش بده و اگر بیگناه باشد او را ببخش. </p>
  <p class="indented">
    <span class="verse-marker">۲۴</span>اگر مردم اسرائیل بخاطر گناه شان در مقابل تو، به‌دست دشمن شکست بخورند و آنگاه بیایند و به درگاه تو روی آورند؛ بنام پاک تو اعتراف نمایند و بحضور تو در این خانه دعا کنند، <span class="verse-marker">۲۵</span>پس دعای قوم برگزیده‌ات را از آسمان بشنو، گناهان شان را بیامرز و آن‌ها را به این سرزمینی که به نیاکان شان بخشیدی، برگردان. </p>
  <p class="indented">
    <span class="verse-marker">۲۶</span>وقتیکه دریچه‌های آسمان بسته شوند و بخاطر گناهی که مردم در مقابل تو کرده‌اند، باران نبارد و آنوقت بیایند، به این خانه روی آورند، بنام تو اعتراف کنند و از گناه خود که آن مصیبت را برای شان بار آورده است توبه کنند، <span class="verse-marker">۲۷</span>پس دعای شان را از آسمان بشنو، گناهان بندگانت، مردم اسرائیل را ببخش، آن‌ها را براه راست هدایت کن و باران را بر این سرزمینی که آن را بعنوان ملکیت برای شان دادی، بفرست. </p>
  <p class="indented">
    <span class="verse-marker">۲۸</span>هرگاه در این سرزمین قحطی و مرض بیاید، آفتی بر نباتات نازل شود، یا کِرم و ملخ پیدا شوند، یا دشمنان شان شهرهای شان را تصرف کنند و یا هر مشکل دیگری که داشته باشند، <span class="verse-marker">۲۹</span>آنوقت اگر یکی یا همۀ قوم برگزیدۀ تو بخاطر غم و مصیبتی که دارند هر یک دست دعا و زاری را بسوی این عبادتگاه دراز کنند، <span class="verse-marker">۳۰</span>پس از آسمان که جایگاه سکونت تو است بشنو و آن‌ها را ببخش. تو از دل همۀ آدمیان آگاه هستی. هر کس را مطابق اعمالش جزا بده <span class="verse-marker">۳۱</span>تا از تو بترسند، تا آخر عمر در راه تو قدم بردارند و در این سرزمینی که تو به پدران شان بخشیدی، به پاکی و راستی زندگی کنند. </p>
  <p class="indented">
    <span class="verse-marker">۳۲</span>به همین قسم، هرگاه یک شخص بیگانه که از جملۀ قوم برگزیدۀ تو، اسرائیل نباشد و بخاطر شهرت نام بزرگ، دست توانا و قدرت بازوی تو از یک کشور دوردست بیاید و رو بسوی این عبادتگاه دعا کند، <span class="verse-marker">۳۳</span>از آسمان که جای سکونت تو است دعای او را بشنو و به تقاضا و نیاز او جواب بده تا همۀ مردم روی زمین تو را بشناسند، مثل قوم اسرائیل از تو بترسند و بدانند که این عبادتگاهی را که من آباد کرده‌ام، بنام تو یاد می‌شود. </p>
  <p class="indented">
    <span class="verse-marker">۳۴</span>اگر قوم برگزیدۀ تو بفرمان تو بجنگ دشمنان بروند ـ در هر جائیکه باشند ـ و رو بسوی شهر اورشلیم که تو آن را برگزیدی و این عبادتگاهی که من بنام تو آباد کرده‌ام دعا کنند، <span class="verse-marker">۳۵</span>دعای شان را بشنو و آن‌ها را پیروز گردان. </p>
  <p class="indented">
    <span class="verse-marker">۳۶</span>اگر در مقابل تو گناه کنند، زیرا انسانی نیست که گناه نکند، و تو بر آن‌ها قهر شوی و ایشان را به‌دست دشمنان شان بسپاری و دشمنان آن‌ها را به سرزمین‌های دور و یا نزدیک اسیر ببرند، <span class="verse-marker">۳۷</span>هرگاه از کردۀ خود پشیمان شوند و توبه کنند و از آن جاهائی که در اسارت بسر می‌برند بدرگاه تو دعا و زاری کنند و بگویند: «ما گناه کرده‌ایم و کار زشتی از ما سر زده است.» <span class="verse-marker">۳۸</span>اگر به تمامی دل و جان توبه کنند و رو بسوی این سرزمین که تو به اجداد شان بخشیدی و این عبادتگاهی که من بنام تو آباد کرده‌ام دعا کنند، <span class="verse-marker">۳۹</span>پس زاری و دعای شان را از آسمان که مسکن مقدس تو است بشنو، بداد شان برس و آن‌ها را که در برابر تو گناه کرده‌اند ببخش. </p>
  <p class="indented">
    <span class="verse-marker">۴۰</span>حالا ای خدای من، بر ما نظر داشته باش و دعا و مناجات ما را که در اینجا بحضور تو می‌کنیم قبول فرما! <span class="verse-marker">۴۱</span>پس ای خداوند، خدا، برخیز و با صندوق پیمان که مظهر قوّت تو است، به مکان حضور خویش وارد شو. ای خداوند، خدا، کاهنانت با لباس نجات و رستگاری ملبس باد! مقدسانت از نیکویی تو شادمانی کنند. <span class="verse-marker">۴۲</span>ای خداوند، خدا، این بندۀ برگزیده‌ات را ترک مکن! محبت خود را که به بنده‌ات، داود داشتی بخاطر داشته باش.» </p>
  <a id="c7"></a>
  <h2>فصل هفتم </h2>
  <h3>وقف عبادتگاه </h3>
  <h4>(همچنین در اول پادشاهان ۸:‌۶۲‌ـ‌۶۶) </h4>
  <p>
    <span class="verse-marker">۱</span>بعد از آنکه سلیمان دعای خود را تمام کرد، آتشی از آسمان فرود آمد و قربانی‌های سوختنی و هدایا را سوختاند و جلال خداوند عبادتگاه را پُر کرد. <span class="verse-marker">۲</span>بنابران، کاهنان نتوانستند به عبادتگاه خداوند داخل شوند. <span class="verse-marker">۳</span>وقتی مردم اسرائیل دیدند که آتش از آسمان پائین می‌آید و جلال خداوند را بر عبادتگاه مشاهده کردند، روی خود را بر سنگفرش نهادند، خداوند را سجده کردند، ثنا فرستادند و گفتند: «او نیکوست و رحمت او ابدی است.» <span class="verse-marker">۴</span>بعد پادشاه و همه مردم اسرائیل بحضور خداوند قربانی تقدیم کردند. <span class="verse-marker">۵</span>و سلیمان پادشاه بیست و دو هزار گاو و یکصد و بیست هزار گوسفند را قربانی کرد و با این مراسم پادشاه و همه مردم، عبادتگاه را برای خداوند وقف کردند. <span class="verse-marker">۶</span>کاهنان هم به وظایف خود مشغول شدند. همچنین لاویان با آلات موسیقی که داود پادشاه ساخته بود، سرود حمد خداوند را نواختند و خواندند: «محبت او پایدار و ابدی است.» در مقابل آن‌ها کاهنان، در حالیکه تمام مردم اسرائیل ایستاده بودند، سرنا می‌نواختند. </p>
  <p>
    <span class="verse-marker">۷</span>سلیمان وسط حویلی پیشروی، عبادتگاه را تقدیس کرد و در آنجا قربانی سوختنی، دُنبه و چربی و قربانی سلامتی تقدیم کرد، زیرا قربانگاه برنجی که سلیمان ساخته بود گنجایش آنهمه قربانی‌های سوختنی و هدایای آردی و چربی را نداشت. </p>
  <p>
    <span class="verse-marker">۸</span>سلیمان و قوم اسرائیل مراسم عید سایبانها را برای هفت روز تجلیل کردند. یک گروه بزرگ مردم از سرحد حمات تا دریای مصر، در آن مراسم شرکت نمودند. <span class="verse-marker">۹</span>آن‌ها هفت روز را برای تبرک قربانگاه و هفت روز دیگر را برای عید صرف کردند و در روز هشتم جشن دیگری برپا نمودند <span class="verse-marker">۱۰</span>در روز بیست و سوم ماه هفتم، مردم را به خانه‌های شان فرستاد و همه بخاطر نیکویی خداوند به داود، سلیمان و قوم اسرائیل، شادمان و خوشحال بودند. </p>
  <h3>خدا بار دیگر بر سلیمان ظاهر می‌شود </h3>
  <h4>(همچنین در اول پادشاهان ۹:‌۱‌ـ‌۹) </h4>
  <p>
    <span class="verse-marker">۱۱</span>به این ترتیب، سلیمان بنای عبادتگاه خداوند و قصر شاهی را تمام کرد و همه نقشه‌ها و کارهای آن دو بنا را با موفقیت کامل به انجام رسانید. <span class="verse-marker">۱۲</span>یک شب خداوند بر سلیمان ظاهر شد و به او فرمود: </p>
  <p class="indented">«من دعایت را شنیدم و این جا را برای اجرای مراسم قربانی انتخاب کردم. <span class="verse-marker">۱۳</span>هرگاه دریچه‌های آسمان را ببندم که باران نبارد، یا به ملخ‌ها امر کنم که محصولات زمین را بخورند و یا مرض را در بین مردم بفرستم، <span class="verse-marker">۱۴</span>اگر مردم نام مرا یاد کنند، سر تواضع خم نمایند، دست دعا بلند کنند، طالب دیدار من باشند و از راه خطا برگردند، آنوقت من از آسمان می‌شنوم، گناهان شان را می‌بخشم و زمین شان را حاصلخیز می‌سازم. <span class="verse-marker">۱۵</span>از این ببعد چشمان من همیشه باز و گوشهایم برای شنیدن دعائیکه در این جا کرده می‌شود شنوا خواهند بود. <span class="verse-marker">۱۶</span>این عبادتگاه را برگزیدم و تقدیس کردم تا به ابد بنام من یاد شود. چشم و دل من همیشه به این عبادتگاه خواهد بود. </p>
  <p class="indented">
    <span class="verse-marker">۱۷</span>و تو هم اگر مثل پدرت، داود راه مرا دنبال کنی و همه احکام، اوامر و فرایض مرا بجا آوری، <span class="verse-marker">۱۸</span>آنگاه من تخت ترا برقرار می‌سازم و مثلیکه به پدرت داود گفتم: «از اولاده‌ات همیشه یک نفر پادشاه اسرائیل خواهد بود»، به تو هم همین وعده را می‌دهم. </p>
  <p class="indented">
    <span class="verse-marker">۱۹</span>اما اگر شما براه راست نروید، احکام و اوامری را که به شما داده‌ام بجا نیاورید و خدایان بیگانه را سجده و پرستش کنید، <span class="verse-marker">۲۰</span>آنوقت من شما را از این سرزمین بیرون می‌رانم و این عبادتگاه را که بنام خود تقدیس کرده‌ام ترک می‌کنم و آنرا در میان همۀ ملتها ضرب‌المثل و مسخرۀ عام می‌سازم، <span class="verse-marker">۲۱</span>و هر کسیکه از پیش این عبادتگاه مجلل بگذرد با تعجب سوال کند: «چرا خداوند این بنا را به این حال رقت‌بار درآورده است؟» <span class="verse-marker">۲۲</span>و جواب آن این خواهد بود: «بخاطریکه آن‌ها خداوند، خدای پدران خود را که آن‌ها را از مصر بیرون آورد، ترک نمودند و دنبال خدایان غیر رفتند و آن‌ها را پرستش و سجده کردند، بنابران، خداوند این مصیبت را بر سر شان آورد.»» </p>
  <a id="c8"></a>
  <h2>فصل هشتم </h2>
  <h3>کارهای دیگر سلیمان </h3>
  <h4>(همچنین در اول پادشاهان ۹:‌۱۰‌ـ‌۲۸) </h4>
  <p>
    <span class="verse-marker">۱</span>در اخیر سال بیستم، بعد از آنکه سلیمان عبادتگاه خداوند و قصر خود را ساخت، <span class="verse-marker">۲</span>کار دیگری که کرد آبادی دوبارۀ شهرهائی بود که حورام به او داده بود و او مردم اسرائیل را در آن شهر ها جا داد. <span class="verse-marker">۳</span>بعد سلیمان به حمات صوبه حمله کرد و آنرا تصرف نمود. <span class="verse-marker">۴</span>سپس شهر تَدمور را در بیایان و شهرهای دیگری هم برای ذخیره آباد کرد. <span class="verse-marker">۵</span>او همچنین بیت‌حورون بالا و بیت‌حورون پائین را بنا نمود که هر دوی آن‌ها شهر‌های مستحکم و دارای دروازه‌ها با پشت‌بندهای فولادی بودند. <span class="verse-marker">۶</span>بَعلَت و دیگر شهرهای ذخیره، مراکز نقلیه و شهرهائی هم برای نگهداری عرابه‌ها و اسپها آباد کرد. خلاصه سلیمان هر چه می‌خواست در اورشلیم، لبنان و سراسر قلمرو خود آباد کرد. </p>
  <p>
    <span class="verse-marker">۷-۸</span>سلیمان مردمان غیر اسرائیلی، یعنی باقیماندۀ حِتیان، اموریان، فِرزِیان، حویان و یبوسیان را به کار اجباری گماشت که تا به امروز از آن‌ها همان کار را می‌گیرند. <span class="verse-marker">۹</span>اما از اسرائیل کسی را به بیگاری نمی‌گرفت، بلکه از آن‌ها بحیث عسکر، مأمور و قوماندان‌های نقلیه و سوار کار می‌گرفت. <span class="verse-marker">۱۰</span>دوصد و پنجاه نفر از آن‌ها مأمورین عالیرتبۀ دولتی بودند که ادارۀ امور کشور را به‌دست داشتند. </p>
  <p>
    <span class="verse-marker">۱۱</span>سلیمان دختر فرعون را از شهر داود به قصری که برایش ساخته بود آورد، زیرا گفت: «زن من نباید در قصر داود، پادشاه اسرائیل زندگی کند، چون هر جائیکه صندوق پیمان خداوند در آنجا داخل شده است، مقدس می‌باشد.» </p>
  <p>
    <span class="verse-marker">۱۲</span>بعد سلیمان بر قربانگاهی که در پیش روی بَرَندۀ عبادتگاه ساخته بود، <span class="verse-marker">۱۳</span>نظر به مقتضای هر روزِ خاص و بر حسب هدایتی که موسی داده بود، در روزهای سَبَت، ماه نَو، عیدهای سه‌گانۀ سال، یعنی عید نان فطیر، عید هفته‌ها و عید سایبانها، قربانی‌های سوختنی برای خداوند تقدیم کرد. <span class="verse-marker">۱۴</span>طبق هدایت پدر خود، داود کاهنان را به وظایف معین شان گماشت. همچنین لاویان را تعیین کرد تا سرود روحانی بخوانند و به کاهنان در وظایف روزمرۀ شان کمک کنند. دروازه‌بانان را بر حسب فرقه‌های شان برای نگهبانی دروازه‌های مختلف مقرر کرد، زیرا که داود، مرد خدا چنین امر کرده بود. <span class="verse-marker">۱۵</span>ایشان تمام مقرراتی را که پادشاه دربارۀ کاهنان و لاویان و دربارۀ امور خزانه داده بود، با دقت کامل رعایت می‌کردند. </p>
  <p>
    <span class="verse-marker">۱۶</span>به این ترتیب، سلیمان کارهای خود را، از روزیکه تهداب عبادتگاه را نهاد تا اکمال بنای آن، موفقانه به انجام رسانید و عبادتگاه خداوند تکمیل شد. </p>
  <p>
    <span class="verse-marker">۱۷</span>بعد سلیمان به شهرهای عَصیون حابر و ایلوت، دو شهر ساحلی ادوم، رفت. <span class="verse-marker">۱۸</span>حورام به‌دست مأمورین خود یک تعداد کشتی و کارکنانی را که در دریانوردی مهارت داشتند فرستاد. آن‌ها با مأمورین سلیمان به اوفیر رفتند و از آنجا بیش از پانزده تُن طلا را بار کرده برای سلیمان بردند. </p>
  <a id="c9"></a>
  <h2>فصل نهم </h2>
  <h3>ملاقات ملکۀ سبا با سلیمان </h3>
  <h4>(همچنین در اول پادشاهان ۱۰:‌۱‌ـ‌۱۳) </h4>
  <p>
    <span class="verse-marker">۱</span>چون آوازۀ شهرت سلیمان بگوش ملکۀ سبا رسید، با شان و شوکت بسیار و کاروان شترهای حامل عطریات، طلا و جواهرات به اورشلیم آمد تا با سوالات پیچیده او را امتحان کند و مسایل خود را با او در میان گذارد. <span class="verse-marker">۲</span>سلیمان به همه سوالات او جواب داد همه چیز را بی‌پرده و آشکارا برای او بیان کرد. <span class="verse-marker">۳</span>و ملکۀ سبا از حکمت و دانش سلیمان و از دیدن قصری که آباد کرده بود، <span class="verse-marker">۴</span>اقسام غذائی که بر سر میز بودند، تعداد مأمورین او که در آن مجلس حضور داشتند، خدمتگاران و ساقیان او با لباس فاخر و قربانی‌هائی که در عبادتگاه خداوند تقدیم کرد، بسیار تعجب نمود. </p>
  <p>
    <span class="verse-marker">۵</span>ملکه به پادشاه گفت: «آوازۀ کارروائی ها و حکمت ترا که در کشور خود شنیده بودم همه حقیقت دارند، <span class="verse-marker">۶</span>اما تا همه را بچشم خود ندیدم باور نمی‌کردم، و حالا می‌بینم که حتی نیم اینهمه جلال و شوکتی را که تو داری به من نگفته بودند. <span class="verse-marker">۷</span>خوشا بحال این ملت تو! خوشا بحال خدمتگارانت که همواره کمربستۀ خدمتت هستند و از حکمت تو مستفید می‌شوند! <span class="verse-marker">۸</span>سپاس باد بر خداوند، خدای تو که از تو خوشنود است و ترا بر تخت خود نشاند تا پادشاه خداوند، خدای خود باشی. چون خدایت به قوم اسرائیل محبت دارد و ارادۀ او این بود که آن‌ها برای همیشه ساکنین این سرزمین باشند و ترا بعنوان پادشاه آن‌ها برگزید تا از عدالت و مساوات برخوردار گردند.» </p>
  <p>
    <span class="verse-marker">۹</span>بعد ملکه به پادشاه در حدود چهار تُن طلا، مقدار زیادی از عطریات و جواهرات داد که تا آن زمان چنان عطریاتی در آن کشور دیده نشده بود. </p>
  <p>
    <span class="verse-marker">۱۰</span>برعلاوه نمایندگان حورام و مأمورین سلیمان با طلائیکه از اوفیر آوردند چوب صندل هم وارد کردند. <span class="verse-marker">۱۱</span>پادشاه از آن چوب صندل زینه برای عبادتگاه خداوند و قصر سلطنتی ساخت. همچنان از آن چوب یک تعداد چنگ و رباب ساخت که مثل آن‌ها قبلاً در سرزمین یَهُودا وجود نداشت. </p>
  <p>
    <span class="verse-marker">۱۲</span>سلیمان پادشاه همه چیزی را که ملکۀ سبا می‌خواست به او داد و تحفه‌های دیگری هم بیشتر از آنچه که ملکۀ سبا برایش آورده بود به او داد. بعد ملکه آنجا را ترک کرد، با همه خدمه و حشمت به وطن خود برگشت. </p>
  <h3>ثروت و حکمت سلیمان </h3>
  <h4>(همچنین در اول پادشاهان ۱۰:‌۱۴‌ـ‌۲۵) </h4>
  <p>
    <span class="verse-marker">۱۳</span>وزن طلائیکه سلیمان در ظرف یک سال دریافت کرد بالغ بر بیست و سه تُن بود. <span class="verse-marker">۱۴</span>برعلاوه تاجران، سوداگران، پادشاهان عرب، والیان کشور هم نقره و طلا برای او آوردند. <span class="verse-marker">۱۵-۱۶</span>سلیمان پادشاه از آن طلا دو صد سپر بزرگ و سه صد سپر کوچک ساخت. برای ساختن هر سپر بزرگ ششصد مثقال طلا و برای ساختن سپر کوچک سه صد مثقال طلا به‌کار برد و همۀ آن‌ها را در قصر جنگل لبنان قرار داد. </p>
  <p>
    <span class="verse-marker">۱۷</span>پادشاه همچنان تخت بزرگی از عاج ساخت و آنرا با طلای خالص ورق‌شانی کرد. <span class="verse-marker">۱۸</span>آن تخت شش پَتَه داشت و دارای پای‌اندازی از طلا و به خود تخت پیوست بود. چوکی آن بازودار و در پهلوی هر بازو مجسمۀ یک شیر قرار داشت. <span class="verse-marker">۱۹</span>دوازده شیر دیگر بر شش پتۀ زینه، یعنی در هر طرف زینه یک شیر ایستاده بود. نظیر آن تخت در هیچ سلطنتی دیده نمی‌شد. </p>
  <p>
    <span class="verse-marker">۲۰</span>ظروف نوشیدنی پادشاه و همچنین ظروف تالار قصر جنگل لبنان همه از طلای خالص ساخته شده بودند. در دوران سلطنت سلیمان نقره ارزشی نداشت، <span class="verse-marker">۲۱</span>زیرا کشتی‌های شاه هر سه سال یک مرتبه با دریا نوردان حورام به ترشیش می‌رفتند و طلا، نقره، عاج، میمون و طاؤس می‌آوردند. </p>
  <p>
    <span class="verse-marker">۲۲</span>به این ترتیب، سلیمان پادشاه در ثروت و حکمت از همه پادشاهان دیگر برتر بود. <span class="verse-marker">۲۳</span>همه سلاطین روی زمین آرزو داشتند که در حضور سلیمان باشند و از حکمت خداداد او مستفید شوند. <span class="verse-marker">۲۴</span>هر کدام آن‌ها سال بسال تحفه‌های فراوان از قبیل آلات نقره‌ئی و طلائی، البسه، اسلحه، ادویه، عطریات، اسپ و قاطر برای او می‌آوردند. </p>
  <p>
    <span class="verse-marker">۲۵</span>سلیمان چهار هزار طویله برای اسپها و عرابه‌های خود داشت. او همچنین دارای دوازده هزار سوار بود و آن‌ها را در اورشلیم نگه می‌‌داشت و بقیه را در شهرهای دیگر. <span class="verse-marker">۲۶</span>او بر همه پادشاهان نواحی دریای فرات تا کشور فلسطینی‌ها و سرحد مصر حکمرانی داشت. <span class="verse-marker">۲۷</span>در زمان سلیمان نقره مثل سنگ ناچیز و چوب سرو مانند چوب چنارِ دامنه‌های کوهستان یَهُودا فراوان بود. <span class="verse-marker">۲۸</span>برای سلیمان اسپها را از مصر وارد می‌کردند. </p>
  <h3>وفات سلیمان </h3>
  <h4>(همچنین در اول پادشاهان ۱۱:‌۴۱‌ـ‌۴۳) </h4>
  <p>
    <span class="verse-marker">۲۹</span>بقیۀ وقایع دوران سلطنت سلیمان، از اول تا آخر، در کتاب تاریخ ناتان نبی، نبوت اخیای شیلونی و در رؤیای یَعدوی پیغمبر (که در آن راجع به یَرُبعام پسر نباط هم اشاره شده است) ثبت شده‌اند. <span class="verse-marker">۳۰</span>سلیمان مدت چهل سال پادشاه اسرائیل در اورشلیم بود. <span class="verse-marker">۳۱</span>بعد سلیمان درگذشت و با پدران خود پیوست و پسرش رَحُبعام جانشین او شد. </p>
  <a id="c10"></a>
  <h2>فصل دهم </h2>
  <h3>شورش مردم اسرائیل </h3>
  <h4>(همچنین در اول پادشاهان ۱۲:‌۱‌ـ‌۲۰) </h4>
  <p>
    <span class="verse-marker">۱</span>رَحُبعام به شکیم رفت، زیرا تمام قوم اسرائیل برای مراسم تاجپوشی او جمع شده بودند. <span class="verse-marker">۲</span>در عین حال یَرُبعام، پسر نباط که از دست سلیمان به مصر فرار کرده بود، هنوز هم در آنجا بسر می‌برد. چون از جریان خبر شد، از مصر برگشت. <span class="verse-marker">۳</span>پس مردم او را فراخوانده یکجا پیش رَحُبعام رفتند و به او گفتند: <span class="verse-marker">۴</span>«پدرت یوغ سنگینی را بر دوش ما گذاشته بود، پس اگر می‌خواهی ما خدمتگار تو باشیم، تو باید کار سخت و یوغ سنگین پدرت را از سر ما آسان و سبک کنی.» <span class="verse-marker">۵</span>او به آن‌ها گفت: «برای من سه روز مهلت بدهید بعد دوباره پیش من بیائید.» مردم قبول کردند و براه خود رفتند. </p>
  <p>
    <span class="verse-marker">۶</span>آنگاه رَحُبعام با مو‌سفیدان قوم که قبلاً مشاورین پدرش بودند مشوره کرد و از آن‌ها پرسید: «نظریۀ شما چیست؟ چه جوابی به آن‌ها بدهم؟» <span class="verse-marker">۷</span>آن‌ها گفتند: «اگر با مردم به مهربانی رفتار کنی، آن‌ها را از خود راضی سازی و حرف خوب به آن‌ها بزنی، آنوقت آن‌ها همیشه خدمتگار تو خواهند بود.» <span class="verse-marker">۸</span>اما رَحُبعام به مشورۀ بزرگان گوش نداد و از جوانانی که با او یکجا بزرگ شده بودند مصلحت خواست <span class="verse-marker">۹</span>و پرسید: «به این مردمی که به من گفتند: بار سنگینی را که پدرت بردوش ما گذاشت سبک بساز. چه جوابی بدهم؟» <span class="verse-marker">۱۰</span>آن‌ها جواب دادند: «به آنهائی که به تو گفتند: بار سنگین پدرت را از دوش ما سبک بساز. اینطور جواب بده: انگشت کوچک من ضخیمتر از کمر پدرم است و <span class="verse-marker">۱۱</span>یوغ سنگینی را که پدرم بر دوش شما گذاشت من آنرا سنگینتر می‌کنم. پدرم شما را با قمچین سرزنش کرد و من شما را با گژدم تنبیه می‌کنم.» </p>
  <p>
    <span class="verse-marker">۱۲</span>یَرُبعام و مردم، قراریکه شاه به آن‌ها گفته بود، در روز سوم پیش او آمدند. <span class="verse-marker">۱۳</span>پادشاه به آن‌ها جواب سخت داد و مشورۀ مو‌سفیدان را فراموش کرد <span class="verse-marker">۱۴</span>و به مردم طبق نظریۀ جوانان جواب داد و گفت: «یوغ سنگینی را که پدرم بر دوش شما گذاشت من سنگینترش می‌سازم. پدرم شما را با قمچین سرزنش کرد، ولی من شما را با گژدم تنبیه می‌کنم.» <span class="verse-marker">۱۵</span>به این ترتیب پادشاه به تقاضای مردم گوش نداد، زیرا خواست خدا همین بود تا آنچه را که خداوند قبلاً بوسیلۀ اخیای شیلونی در بارۀ یَرُبعام، پسر نباط پیشگوئی فرموده بود، عملی سازد. </p>
  <p>
    <span class="verse-marker">۱۶</span>بنابران، چون مردم دیدند که پادشاه درخواست آن‌ها را رد کرد در جواب او گفتند: «ما با داود سروکار نداریم؛ ما را با پسر یسی رابطه‌ای نیست. ای مردم اسرائیل، به خانه‌های تان بروید؛ و تو هم ای داود، متوجه فامیل خود باش.» </p>
  <p>پس همه مردم به خانه‌های خود برگشتند. <span class="verse-marker">۱۷</span>و رَحُبعام تنها پادشاه آن عده از مردم اسرائیل بود که در شهرهای یَهُودا زندگی می‌کردند. <span class="verse-marker">۱۸</span>بعد رَحُبعام، هدورام را که رئیس کارگران اجباری بود، برای جلب مردم فرستاد، اما مردم اسرائیل او را سنگسار کردند و کشتند و رَحُبعام با عجله بر اسپ خود سوار شد و به اورشلیم فرار کرد. <span class="verse-marker">۱۹</span>بنابران، مردم سلطنت شمالی اسرائیل تا به امروز علیه خانوادۀ داود هستند. </p>
  <a id="c11"></a>
  <h2>فصل یازدهم </h2>
  <h3>بنای شهرهای مستحکم </h3>
  <h4>(همچنین در اول پادشاهان ۱۲:‌۲۱‌ـ‌۲۴) </h4>
  <p>
    <span class="verse-marker">۱</span>وقتی رَحُبعام وارد اورشلیم شد، لشکری را که متشکل از یکصد و هشتاد هزار نفر از مردان جنگ آزمودۀ یَهُودا و بنیامین بودند مجهز کرد تا بجنگ اسرائیل بروند و سلطنت را دوباره برای رَحُبعام به‌دست آورند. <span class="verse-marker">۲</span>اما خداوند به شِمَعیه نبی فرمود: <span class="verse-marker">۳</span>«به رَحُبعام، پسر سلیمان بگو که خداوند چنین می‌فرماید: <span class="verse-marker">۴</span>تو نباید با برادرانت جنگ کنی. همگی را بخانه‌های شان برگردان، زیرا شورش و قیام آن‌ها به ارادۀ من صورت گرفته است.» پس آن‌ها از فرمان خداوند اطاعت کرده به جنگ یَرُبعام نرفتند. </p>
  <h3>استحکامات رَحُبعام </h3>
  <p>
    <span class="verse-marker">۵</span>رَحُبعام در اورشلیم ماند و برای دفاع از یَهُودا این شهرهای مستحکم و حصاردار را آباد کرد: <span class="verse-marker">۶</span>بیت‌لحم، عیتام، تَقوع، <span class="verse-marker">۷</span>بیت‌صور، سوکوه، عدولام، <span class="verse-marker">۸</span>جَت، مریشه، زیف، <span class="verse-marker">۹</span>اَدورایم، لاکیش، عزیقه، <span class="verse-marker">۱۰</span>زُرعه، اَیَلون و حِبرون. این شهرها در سرزمین یَهُودا و بنیامین واقع بودند. <span class="verse-marker">۱۱</span>قلعه‌های مستحکمی هم در آن‌ها ساخت و هر کدام ذریعۀ یک عده محافظین مراقبت می‌شد و دارای ذخایر غذا، روغن و شراب بود. <span class="verse-marker">۱۲</span>و در اسلحه خانه‌های همۀ آن‌ها سپر و نیزه ذخیره کرد و شهرها را از هر جهت استحکام بخشید. به این ترتیب، او قبایل یَهُودا و بنیامین را تحت فرمان خود نگهداشت. </p>
  <h3>کاهنان و لاویان به یَهُودا آمدند </h3>
  <p>
    <span class="verse-marker">۱۳-۱۴</span>اما کاهنان و لاویان از شهرهای قبایل دیگر، خانه و دارائی خود را ترک کردند و به یَهُودا و اورشلیم آمدند. زیرا یَرُبعام و پسرانش آن‌ها را از وظایف شان بعنوان کاهنان خداوند برطرف کردند <span class="verse-marker">۱۵</span>و بعوض آن‌ها کاهنان شخصی خود را در معابد، برای بتهای اجنه و گوساله تعیین کردند. <span class="verse-marker">۱۶</span>مردمان دیگر هم از همه قبایل اسرائیل که خواستار و طالب خداوند، خدای اسرائیل بودند، بدنبال آن‌ها برای ادای قربانی بحضور خداوند، خدای اجداد شان به اورشلیم آمدند. <span class="verse-marker">۱۷</span>به سلطنت یَهُودا استحکام بخشیدند و به این ترتیب، آن‌ها در استحکام سلطنت رَحُبعام کمک کردند. رَحُبعام، پسر سلیمان برای سه سال در آرامش و امنیت بسر برد. در طی همین مدت سه سال آن‌ها مثل زمان داود و سلیمان راه راست خداوند را تعقیب نمودند. </p>
  <h3>زنان رَحُبعام </h3>
  <p>
    <span class="verse-marker">۱۸</span>بعد رَحُبعام با مَحَلَت، دختر یَریموت عروسی کرد. (یَریموت یکی از پسران داود بود که زنش، اَبِیحایَل او را بدنیا آورد. اَبِیحایَل دختر اِلیاب و نواسۀ یِسی بود.) <span class="verse-marker">۱۹</span>مَحَلَت صاحب سه پسر شد بنامهای یعوش، شَمریا و زَهَم. <span class="verse-marker">۲۰</span>سپس رَحُبعام با مَعکه، دختر ابشالوم ازدواج کرد و او اَبِیا، عَتای، زیزا و شلومیت را بدنیا آورد. <span class="verse-marker">۲۱</span>رَحُبعام هجده زن و شصت کنیز داشت و از آن‌ها صاحب بیست و هشت پسر و شصت دختر شد. او مَعکه، دختر ابشالوم را زیادتر از همه زنان خود دوست داشت <span class="verse-marker">۲۲</span>و پسرش، اَبِیا را بحیث ولیعهد خود تعیین کرد. <span class="verse-marker">۲۳</span>رَحُبعام با فراست و کاردانی مسئولیت‌های هر کدام از پسران خود را در شهرهای مختلف یَهُودا و بنیامین تعیین نمود. معاشی هم برای مصارف شان وضع کرد و همچنین زنهای زیادی برای هر کدام آن‌ها گرفت. </p>
  <a id="c12"></a>
  <h2>فصل دوازدهم </h2>
  <h3>حملۀ مصریان به اورشلیم </h3>
  <h4>(همچنین در اول پادشاهان ۱۴:‌۲۵‌ـ‌۲۸) </h4>
  <p>
    <span class="verse-marker">۱</span>وقتی سلطنت رَحُبعام استقرار پیدا کرد و قدرت یافت، خداوند و احکام او را فراموش کرد و تمام مردم اسرائیل هم روش او را تعقیب نمودند. <span class="verse-marker">۲-۳</span>در سال پنجم سلطنت رَحُبعام، چون مردم در برابر خداوند گناه کردند، در نتیجه، شیشق، پادشاه مصر با یکهزار و دوصد عرادۀ جنگی، شصت هزار سوار و یک تعداد بیشمار عسکر پیاده از مردم مصر، لیبیا، شکیم و حبشه بعزم حمله به اورشلیم لشکرکشی کرد. <span class="verse-marker">۴</span>بزودی شهرهای مستحکم یَهُودا را تصرف نموده به اورشلیم رسید. </p>
  <p>
    <span class="verse-marker">۵</span>شِمَعیه نبی پیش پادشاه و رهبران مردم یَهُودا که بخاطر حملۀ شیشق در اورشلیم جمع شده بودند، آمد و گفت: «خداوند می‌فرماید: چون شما مرا ترک کردید من هم شما را به‌دست شیشق تسلیم می‌کنم.» <span class="verse-marker">۶</span>آنگاه رهبران اسرائیل و پادشاه بگناه خود اعتراف کرده گفتند: «خداوند حق دارد.» <span class="verse-marker">۷</span>وقتی خداوند دید که آن‌ها بخطای خود اعتراف نمودند، به شِمَعیه فرمود: «حالا که آن‌ها به گناه خود اقرار کردند، آن‌ها را از بین نمی‌برم. بعضی از آن‌ها را نجات می‌دهم و ذریعۀ شیشق قهر خود را بر اورشلیم نمی‌آورم. <span class="verse-marker">۸</span>ولی آن‌ها غلام او خواهند شد تا بدانند چه فرقی بین خدمت به من و خدمت به پادشاهان این دنیا وجود دارد.» </p>
  <p>
    <span class="verse-marker">۹</span>پس شیشق، پادشاه مصر به اورشلیم حمله کرد و تمام موجودی خزانه‌های عبادتگاه خداوند و قصر سلطنتی را همراه با سپرهای طلا که سلیمان ساخته بود با خود بُرد. <span class="verse-marker">۱۰</span>بنابران رَحُبعام بعوض آن‌ها سپرهای برنجی ساخت و به رؤسای محافظین دروازه‌های قصر سلطنتی سپرد. <span class="verse-marker">۱۱</span>و هر وقتیکه پادشاه به عبادتگاه خداوند می‌رفت، محافظین سپرها را با خود می‌بردند و در بازگشت دوباره به تحویلخانه می‌آوردند. <span class="verse-marker">۱۲</span>چون پادشاه به گناه خود اقرار کرد از قهر خداوند نجات یافت و بطور کلی از بین نرفت و حتی بعد از حملۀ شیشق وضع یَهُودا بد نبود. </p>
  <h3>خلاصۀ رویدادهای سلطنت رَحُبعام </h3>
  <p>
    <span class="verse-marker">۱۳</span>رَحُبعام سلطنت خود را در اورشلیم تأسیس نمود. در سن چهل و یک سالگی پادشاه شد و مدت هفده سال در اورشلیم، یعنی شهریکه خداوند از تمام شهرهای قبایل اسرائیل برگزید و نام خود را بر آن نهاد، سلطنت کرد. مادر رَحُبعام نَعمۀ عَمونی بود. <span class="verse-marker">۱۴</span>اعمال بسیار زشتی از او سر زد و به خداوند ایمان راسخ نداشت. </p>
  <p>
    <span class="verse-marker">۱۵</span>کارروائی‌های رَحُبعام از اول تا آخر در کتاب تاریخ شِمَعیه نبی و عِدوی نبی ثبت‌اند. رَحُبعام و یَرُبعام همیشه در جنگ بودند. <span class="verse-marker">۱۶</span>بعد رَحُبعام فوت کرد و با پدران خود پیوست و او را در شهر داود بخاک سپردند و پسرش اَبِیا جانشین او شد. </p>
  <a id="c13"></a>
  <h2>فصل سیزدهم </h2>
  <h3>جنگ اَبِیا و یَرُبعام </h3>
  <h4>(همچنین در اول پادشاهان ۱۵:‌۱‌ـ‌۸) </h4>
  <p>
    <span class="verse-marker">۱</span>در سال هجدهم سلطنت یَرُبعام، اَبِیا پادشاه یَهُودا شد. <span class="verse-marker">۲</span>او مدت سه سال در اورشلیم سلطنت کرد. مادرش میکایا، دختر اوری‌ئیل و از باشندگان شهر جبعه بود. </p>
  <p>در ابتدای سلطنتش جنگ بین او و یَرُبعام شروع شد. <span class="verse-marker">۳</span>اَبِیا با یک سپاهی که متشکل از چهارصد هزار نفر از جنگاوران آزموده و شجاع بود به میدان جنگ رفت. یَرُبعام هم با هشتصد هزار نفر از مردان دلاور و انتخابی برای جنگ صف آراست. <span class="verse-marker">۴</span>اَبِیا بر کوه صَماریم، در کوهستان افرایم ایستاد خطاب به یَرُبعام و مردم اسرائیل کرده گفت: «ای یَرُبعام و همۀ مردم اسرائیل به من گوش بدهید! <span class="verse-marker">۵</span>آیا نمی‌دانید که خداوند، خدای اسرائیل، سلطنت اسرائیل را مطابق یک پیمان ناشکن و ابدی به داود و اولادۀ او بخشید. <span class="verse-marker">۶</span>اما یَرُبعام، پسر نباط که خدمتگار سلیمان، پسر داود بود در مقابل پادشاه دست بشورش زد. <span class="verse-marker">۷</span>پسانتر یک عده از اشخاص پست و فرومایه بدور او جمع شدند و او را در جنگ با رَحُبعام، پسر سلیمان تشویق کردند و چون رَحُبعام یک جوان بی‌تجربه بود، نتوانست در مقابل آن‌ها مقاومت کند. <span class="verse-marker">۸</span>حالا شما فکر می‌کنید که با لشکر بزرگ و با کمک بتهای گوسالۀ طلائی که یَرُبعام برای تان ساخت تا آن‌ها را پرستش کنید، در برابر سلطنت خداوند که به‌دست اولادۀ داود است مقاومت کرده می‌توانید. <span class="verse-marker">۹</span>شما کاهنان و لاویان را که اولادۀ هارون هستند از وطن شان راندید و بعوض شان از بین مردمان بیگانه کاهنان را برای خود انتخاب کردید و مثل همان مردم هر کسی که با یک گوساله یا هفت قوچ بیاید خود را تقدیس کند او را بحیث کاهن آنهائی که خدا نیستند انتخاب می‌کنید. </p>
  <p>
    <span class="verse-marker">۱۰</span>اما خدای ما خداوند است. ما او را ترک نکرده‌ایم. کاهنان ما که در خدمت خداوند مشغول‌اند همه پسران و اولادۀ هارون هستند و لاویان هم برای کمک به آن‌ها آماده‌اند. <span class="verse-marker">۱۱</span>آن‌ها هر صبح و شام قربانی‌های سوختنی، خوشبوئی و عطریات بحضور خداوند تقدیم می‌کنند. نان مخصوص را بر سر میز مقدس می‌گذارند. هر شام چراغهای چراغدان طلائی را روشن می‌کنند، زیرا ما اوامر و هدایات خداوند را بدقت پیروی می‌نمائیم، اما شما او را ترک کرده‌اید. <span class="verse-marker">۱۲</span>پس می‌بینید که خداوند همراه و راهنمای ما است. کاهنان او با سُرنای بلندآواز، سرود جنگ را برضد شما می‌نوازند. ای بنی‌اسرائیل، با خداوند، خدای اجداد تان جنگ و ستیزه نکنید، زیرا روی پیروزی را نمی‌بینید.» </p>
  <p>
    <span class="verse-marker">۱۳</span>در عین حال یَرُبعام یک عده از عساکر خود را مخفیانه فرستاد تا از پشت سر بر لشکر یَهُودا حمله کنند. به این ترتیب، سپاه یَهُودا از پیشرو و پشت سر محاصره شد. <span class="verse-marker">۱۴</span>وقتی آن‌ها خود را در محاصرۀ دشمن دیدند، بحضور خداوند زاری کردند و کاهنان بنواختن سُرنا شروع نمودند. <span class="verse-marker">۱۵</span>بعد سپاه یَهُودا بانگ بلند جنگ را برآوردند و بمجردیکه بانگ آن‌ها بلند شد، خدا یَرُبعام و همه لشکر اسرائیل را به‌دست اَبِیا و سپاه یَهُودا شکست داد. <span class="verse-marker">۱۶</span>عساکر اسرائیلی گریختند و خدا آن‌ها را به‌دست سپاه یَهُودا تسلیم کرد. <span class="verse-marker">۱۷</span>اَبِیا و مردان او با کشتار عظیمی آن‌ها را شکست دادند، بطوریکه پنجصد هزار نفر مردان جنگی و انتخابی آن‌ها بقتل رسیدند. <span class="verse-marker">۱۸</span>به این ترتیب، سپاه اسرائیل در آن جنگ مغلوب و لشکر یَهُودا غالب شد، زیرا مردان یَهُودا به خداوند، خدای خود توکل کردند. <span class="verse-marker">۱۹</span>اَبِیا به تعقیب یَرُبعام رفت و شهرهای بیت‌ئیل، یشانه و افرون را با دهات آن‌ها تصرف کرد. <span class="verse-marker">۲۰</span>در دوران سلطنت اَبِیا، یَرُبعام قدرت از دست رفتۀ خود را باز نیافت و خداوند او را زد و او مُرد. </p>
  <p>
    <span class="verse-marker">۲۱</span>اما قدرت اَبِیا روزافزون بود. او چهارده زن، بیست و دو پسر و شانزده دختر داشت. <span class="verse-marker">۲۲</span>بقیۀ وقایع دوران سلطنت اَبِیا، رفتار و اعمال او همه در کتاب تاریخ عِدوی نبی ثبت‌اند. </p>
  <a id="c14"></a>
  <h2>فصل چهاردهم </h2>
  <h3>آسا، پادشاه یَهُودا </h3>
  <p>
    <span class="verse-marker">۱</span>اَبِیا فوت کرد و با پدرانش در شهر داود بخاک سپرده شد و پسرش، آسا بجای او بر تخت سلطنت نشست. در دوران سلطنت آسا سرزمین یَهُودا برای ده سال از امنیت و آرامش کامل برخوردار بود. <span class="verse-marker">۲</span>آسا با اعمال و کردار نیک رضایت خداوند، خدای خود را حاصل کرد. <span class="verse-marker">۳</span>قربانگاه‌های بت‌پرستان را و معابد بالای تپه‌ها را ویران کرد. بتها را شکست و مجسمۀ آشوریم را از بین بُرد. <span class="verse-marker">۴</span>به مردم یَهُودا فرمان داد که راه راست خداوند، خدای اجداد خود را تعقیب کنند و احکام و فرایض او را بجا آورند. <span class="verse-marker">۵</span>او همچنان معابد بت‌پرستان و بتهای شانرا از همه شهرهای یَهُودا دور کرد و در دوران حکومت او در کشور یَهُودا امنیت و آرامش حکمفرما بود. <span class="verse-marker">۶</span>او شهرهای مستحکم آباد کرد و مردم در آرامی بسر می‌بردند. در آن سالها هیچ جنگی رخ نداد، زیرا خداوند به آن‌ها صلح و آرامی بخشیده بود. <span class="verse-marker">۷</span>آسا به مردم یَهُودا گفت: «بخاطریکه در طلب خداوند بوده‌ایم و از او پیروی کرده‌ایم، ما را از آرامش و امنیت برخوردار ساخت. چون این کشور حالا به‌دست ما است، پس وقت آن است که این شهرها را بنا نموده و بدور آن‌ها دیوار آباد کنیم. برجها و دروازه‌های سیمی و آهنی بسازیم.» پس آن شهرها را آباد کردند و موفق شدند. </p>
  <p>
    <span class="verse-marker">۸</span>آسا دارای یک سپاه سیصد هزار نفری از مردان یَهُودا و سپاه دیگری دوصد و هشتاد هزار نفری از مردان بنیامین بود که همگی مجهز با سپر و نیزه و تیراندازان ماهر و مردان شجاع و جنگی بودند. </p>
  <h3>جنگ آسا با زِرَح </h3>
  <p>
    <span class="verse-marker">۹</span>زِرَح ایتیوپی با یک سپاه یک میلیونی و سیصد عرادۀ جنگی بعزم جنگ با یَهُودا به مریشه رفت. <span class="verse-marker">۱۰</span>آسا هم به مقابلۀ شان حرکت کرد و در وادی صفاته، در نزدیکی مریشه موضع گرفت. <span class="verse-marker">۱۱</span>آسا پیش خداوند، خدای خود زاری کرد و گفت: «ای خداوند، تو تنها کسی هستی که به ضعیفان در مقابل تجاوز زورمندان کمک می‌کنی. ای خداوند، خدای ما! یگانه تکیه‌گاه ما تو هستی، به ما مدد کن. با توکل به نام پاک تو در مقابل این گروه عظیم آمده‌ایم. خداوندا، تو خدای ما هستی و نگذار که یک انسان خاکی بر تو غلبه کند!» <span class="verse-marker">۱۲</span>بنابران، خداوند سپاه ایتیوپی را به‌دست لشکر یَهُودا شکست داد و دشمن فرار کرد. <span class="verse-marker">۱۳</span>آسا و مردان او به تعقیب عساکر ایتیوپی تا به جرار رفتند و همه را کشتند و یک نفر را هم زنده نگذاشتند، زیرا ترس خداوند آن‌ها را شکست داد. عساکر یَهُودا غنیمت بسیاری به‌دست آوردند <span class="verse-marker">۱۴</span>و تمام شهرهائی را که در اطراف جرار بودند، تصرف کردند، زیرا ترس خداوند همۀ آن‌ها را به وحشت انداخته بود. چون آن شهرها غنیمت بسیار داشتند، همه را غارت کردند. <span class="verse-marker">۱۵</span>خیمه‌های رمه‌داران را از بین بردند و تعداد زیاد گوسفندان و شترها را به‌دست آوردند و سرانجام به اورشلیم برگشتند. </p>
  <a id="c15"></a>
  <h2>فصل پانزدهم </h2>
  <h3>هدایات عَزریای نبی به آسا </h3>
  <p>
    <span class="verse-marker">۱</span>روح خداوند بر عَزَریا (پسر عودید) آمد <span class="verse-marker">۲</span>و او به ملاقات آسا رفت و به او گفت: «ای آسا و مردم یَهُودا و بنیامین بشنوید. اگر شما طالب خدا باشید او را می‌یابید! و اگر او را ترک کنید او هم شما را ترک می‌کند. <span class="verse-marker">۳</span>تا یک زمان طولانی، قوم اسرائیل بدون خدای برحق و واقعی زندگی می‌کردند. کاهنی نبود که آن‌ها را تعلیم بدهد. دین و شریعت نداشتند. <span class="verse-marker">۴</span>اما وقتی درمانده و بیچاره شدند، به خداوند، خدای اسرائیل پناه آوردند. در طلب او شدند و او را یافتند. <span class="verse-marker">۵</span>در آن زمان چون امنیت وجود نداشت، گشت و گذار هم خالی از خطر نبود و همه مردم در یک وضع اضطراب و پریشانی بسر می‌بردند. <span class="verse-marker">۶</span>قومی با قومی و شهری با شهرِ دیگر می‌جنگیدند، زیرا خداوند خواست که مردم به این بلاها گرفتار شوند. <span class="verse-marker">۷</span>اما شما باید جرأت داشته باشید و با ارادۀ قوی زندگی را به پیش ببرید، زیرا با اجرای اعمال نیک اجر بزرگی نصیب تان می‌شود.» </p>
  <h3>اصلاحات آسا </h3>
  <p>
    <span class="verse-marker">۸</span>چون آسا کلام و پیام خداوند را از زبان عَزَریا، پسر عودید شنید، جرأت یافت و تمام بتها را از سراسر سرزمین یَهُودا و بنیامین و همچنین بتهای شهرهائی را که در کوهستان افرایم تصرف کرده بود، از بین بُرد. قربانگاه خداوند را که در پیش روی برندۀ عبادتگاه بود ترمیم کرد. <span class="verse-marker">۹</span>بعد تمام مردم یَهُودا و بنیامین و همچنان یک تعداد زیاد مهاجرین قبایل افرایم، مَنَسّی و شمعون را جمع کرد. (مردم این سه قبیله وقتی خبر شدند که خداوند با آسا است، به آنجا مهاجرت کردند.) </p>
  <p>
    <span class="verse-marker">۱۰</span>پس این گروه عظیم در ماه سوم سال پانزدهم سلطنت آسا در اورشلیم گِرد آمدند. <span class="verse-marker">۱۱</span>در آن روز هفتصد گاو و هفت هزار گوسفند از غنیمتی که با خود آورده بودند، برای خداوند قربانی کردند. <span class="verse-marker">۱۲</span>بعد با تمام دل و جان عهد نمودند که تنها خداوند، خدای اسرائیل را پرستش کنند. <span class="verse-marker">۱۳</span>و هر کسیکه این پیمان را بشکند، خواه کوچک باشد خواه بزرگ، خواه مرد باشد خواه زن، باید کشته شود. <span class="verse-marker">۱۴</span>آنگاه همگی با خوشی و با آواز بلند و با نوای شیپور و نَی قَسَم خوردند که به پیمان وفادار بمانند. <span class="verse-marker">۱۵</span>همه مردم یَهُودا خوشی کردند، زیرا قَسَمی که خوردند از دل و جان بود و چون در طلب خداوند بودند او را یافتند و خداوند هم از هر طرف به آن‌ها صلح و آرامش بخشید. </p>
  <p>
    <span class="verse-marker">۱۶</span>آسا حتی مادر خود، مَعکه را از مقام او بعنوان ملکه برطرف کرد، زیرا که او بت اَشیره را ساخته بود. آسا آن بت را شکست و خُرد کرد و در وادی قِدرون سوختاند. <span class="verse-marker">۱۷</span>آسا معابد بالای تپه‌ها را از بین نبُرد، لیکن در سراسر عمر خود بپاکی و ایمانداری زندگی کرد. <span class="verse-marker">۱۸</span>همه چیزهائی را که پدرش وقف کرده بود همراه با اشیائی که خودش وقف کرد و شامل ظروف نقره و طلا بودند به عبادتگاه خداوند آورد. <span class="verse-marker">۱۹</span>تا سال سی و پنجمین سلطنت آسا جنگی رخ نداد و صلح کامل برقرار بود. </p>
  <a id="c16"></a>
  <h2>فصل شانزدهم </h2>
  <h3>معاهدۀ آسا با بِنهَدَد </h3>
  <h4>(همچنین در اول پادشاهان ۱۵:‌۱۷‌ـ‌۲۲) </h4>
  <p>
    <span class="verse-marker">۱</span>در سال سی و ششم سلطنت آسا، بعشا پادشاه اسرائیل به یَهُودا اعلان جنگ داد و در عین حال، شهر مستحکم رامه را آباد کرد تا کسی نتواند از خارج و داخل در قلمرو آسا، پادشاه یَهُودا رفت و آمد کند. <span class="verse-marker">۲</span>پس آسا تمام نقره و طلائی را که در خزانه‌های عبادتگاه و قصر شاهی بود برای بِنهَدَد، پادشاه سوریه که در دمشق حکومت می‌کرد، همراه با این پیام فرستاد: <span class="verse-marker">۳</span>«می خواهم پیمانی را که پدر تو و پدر من با هم بسته بودند تازه کنیم. اینک این تحفۀ نقره و طلا را برایت می‌فرستم و پیمانی را که با بعشا، پادشاه اسرائیل بسته‌ای فسخ کن تا او سپاه خود را از اینجا خارج کند.» <span class="verse-marker">۴</span>بِنهَدَد قبول کرد و قوای خود را برای حمله به شهرهای اسرائیل فرستاد. شهرهای عیون، دان و آبل‌مایَم را با شهرهای ذخیرۀ نفتالی تصرف کرد. <span class="verse-marker">۵</span>بمجردیکه بعشا از ماجرا خبر شد، از بنای شهر رامه دست کشید و کار آبادی آن را ناتمام گذاشت. <span class="verse-marker">۶</span>آسا پادشاه مردم یَهُودا را جمع کرد و آن‌ها سنگها و چوبهائی را که بعشا در رامه به‌کار برده بود، برداشتند و بردند و با آن‌ها شهرهای جِبَع و مِصفه را مستحکم ساختند. </p>
  <h3>حنانی نبی به آسا هُشدار می‌دهد </h3>
  <p>
    <span class="verse-marker">۷</span>در همین وقت حَنانی نبی پیش آسا، پادشاه یَهُودا رفت و به او گفت: «بخاطریکه تو از پادشاه سوریه کمک خواستی و به خداوند اعتماد نکردی، بنابران، سپاه سوریه را از دست دادی. <span class="verse-marker">۸</span>آیا بخاطر نداری که بر سر مردم حبشه، لیبیا و سپاه آن‌ها چه آمد؟ آن وقت چون بر خداوند توکل کردی، آن‌ها را با همۀ عراده‌جات جنگی و سواران شان به‌دست تو شکست داد. <span class="verse-marker">۹</span>هیچ چیزی در جهان از خداوند پنهان نمی‌ماند. او همه چیز را می‌بیند و به کسانی که با دل و جان به او ایمان دارند، قدرت و نیرو می‌بخشد. ولی تو کار احمقانه‌ای کردی، بنابران، از این ببعد، گرفتار جنگها خواهی بود.» <span class="verse-marker">۱۰</span>آسا از این حرف حَنانی قهر شد و او را در زندان انداخت و از آن روز ببعد، آسا شروع به آزار مردم کرد. </p>
  <h3>بیماری و مرگ آسا </h3>
  <h4>(همچنین در اول پادشاهان ۱۵:‌۲۳‌ـ‌۲۴) </h4>
  <p>
    <span class="verse-marker">۱۱</span>وقایع دوران سلطنت آسا از اول تا آخر در کتاب تاریخ پادشاهان یَهُودا و اسرائیل ثبت‌اند. <span class="verse-marker">۱۲</span>در سال سی و نهم سلطنتش به مرض پادردی مبتلا شد و مرضش روزبروز وخیمتر می‌گردید. او باوجودیکه به آنچنان مرض سخت گرفتار بود، بازهم از خداوند مدد نخواست و دست کمک به سوی طبیبان دراز کرد. <span class="verse-marker">۱۳</span>سر انجام در سال چهل و یکم سلطنت خود فوت کرد و با پدران خود پیوست <span class="verse-marker">۱۴</span>و او را در تابوتی که پُر از عطریات و انواع خوشبوئی بود، گذاشته در شهر داود، در مقبره‌ای که خودش برای خود ساخته بود، دفن کردند و آتش بزرگی به افتخار او افروختند. </p>
  <a id="c17"></a>
  <h2>فصل هفدهم </h2>
  <h3>یَهُوشافاط، پادشاه یَهُودا </h3>
  <p>
    <span class="verse-marker">۱</span>یَهُوشافاط بجای پدر خود پادشاه شد. او قوای خود را در مقابل اسرائیل استحکام بخشید <span class="verse-marker">۲</span>و در همه شهرهای یَهُودا مستقر کرد. او همچنین یک عده از پهره‌داران خود را در سراسر سرزمین یَهُودا و شهرهای افرایم که پدرش تصرف کرده بود، برای محافظت آن‌ها گماشت. <span class="verse-marker">۳</span>خداوند با یَهُوشافاط بود، زیرا او از کارهای خوبی که پدرش در اوایل داشت، پیروی کرد و از پرستش بتها اجتناب ورزید. <span class="verse-marker">۴</span>او از اوامر خدای پدر خود اطاعت کرد و در راه غلط مردم اسرائیل قدم برنداشت. <span class="verse-marker">۵</span>لهذا، خداوند سلطنت او را قوی و استوار ساخت. تمام مردم یَهُودا برای یَهُوشافاط هدیه و تحفه می‌آوردند، بنابران، او دارای ثروت و حشمت زیادی شد. <span class="verse-marker">۶</span>دلش برای کسب رضای خداوند مشتاق بود. او علاوتاً معابد بالای تپه‌ها و بتهای اَشیره را از یَهُودا از بین بُرد. </p>
  <p>
    <span class="verse-marker">۷</span>در سال سوم سلطنت خود یک عده از مأمورین دولتی را که عبارت از بِنحایَل، عوبَدیا، زکریا، نتنئیل و میکایا بودند، برای تعلیم و آموزش مردم به شهرهای یَهُودا فرستاد. <span class="verse-marker">۸</span>همراه آن‌ها یک تعداد از لاویان، یعنی شِمَعیه، نَتَنیا، زَبَدیا، عَسائیل، شمیراموت، یَهُوناتان، اَدُنیا، طوبیا، توب اَدُنیا و همچنین دو نفر کاهن هم بنامهای الیشمع و یَهُورام بودند. <span class="verse-marker">۹</span>آن‌ها از نسخه‌های کتاب تورات خداوند که با خود داشتند، در همه شهرهای یَهُودا تعلیم می‌دادند. </p>
  <p>
    <span class="verse-marker">۱۰</span>ترس خداوند تمام سلطنت ها و کشورهای اطراف یَهُودا را فراگرفت و از جنگ با یَهُوشافاط خودداری کردند. <span class="verse-marker">۱۱</span>حتی بعضی از فلسطینی‌ها برای یَهُوشافاط تحفه و نقره بعنوان جزیه می‌آوردند و عربها هم برای او هفت هزار و هفتصد قوچ و هفت هزار و هفتصد بُز نر تحفه آوردند. <span class="verse-marker">۱۲</span>قدرت و شهرت یَهُوشافاط روزافزون بود. قلعه ها و شهرها برای ذخیره و انبار آباد کرد. <span class="verse-marker">۱۳</span>و ذخایر بزرگی در شهرهای یَهُودا و عساکر شجاع و مردان جنگجو و دلاور در اورشلیم داشت. <span class="verse-marker">۱۴</span>شمارۀ آن‌ها بر حسب خاندان شان قرار ذیل است: </p>
  <p>از یَهُودا فرمانده یکهزار نفری: اول اَدُنَه با سیصد هزار مردان جنگی. <span class="verse-marker">۱۵</span>دوم یَهُوحانان، سرکردۀ دوصد و هشتاد هزار نفر، <span class="verse-marker">۱۶</span>سوم عَمَسیا، پسر زِکری که خود را وقف خداوند کرده بود، سرکردگی دوصد هزار نفر را بعهده داشت. <span class="verse-marker">۱۷</span>از بنیامین: اول اَلِیاداع، مرد شجاع و جنگجو سرکردۀ دوصد هزار نفر مجهز با کمان و سپر. <span class="verse-marker">۱۸</span>دوم یَهُوزاباد سرکردۀ یکصد و هشتاد هزار نفر آماده برای جنگ. <span class="verse-marker">۱۹</span>اینها مردانی بودند برای خدمت شاه در اورشلیم. اینها غیر از سربازانی بودند که در شهرهای مستحکم سراسر یَهُودا گماشته شده بودند. </p>
  <a id="c18"></a>
  <h2>فصل هجدهم </h2>
  <h3>پیشگوئی میکایا در بارۀ اخاب </h3>
  <h4>(همچنین در اول پادشاهان ۲۲:‌۱‌ـ‌۲۸) </h4>
  <p>
    <span class="verse-marker">۱</span>در این وقت یَهُوشافاط دارای ثروت و حشمت زیادی بود و با خاندان اخاب، پادشاه اسرائیل پیمان زناشوئی بست. <span class="verse-marker">۲</span>پس از چند سالی برای دیدن اخاب پادشاه به سامره رفت و اخاب برای او و همراهانش گوسفند و گاو بیشماری را کشت و ضمناً او را تشویق کرد که به راموت جِلعاد حمله ببرد. <span class="verse-marker">۳</span>اخاب، پادشاه اسرائیل از یَهُوشافاط پرسید: «می خواهی همراه من به راموت جلعاد بروی؟» او جواب داد: «من مثل تو و قوم من چون قوم تو است. پس البته با شما بجنگ می‌رویم.» <span class="verse-marker">۴</span>یَهُوشافاط به پادشاه اسرائیل گفت: «خواهش می‌کنم که امروز از کلام خداوند مسألت نمایی.» </p>
  <p>
    <span class="verse-marker">۵</span>پس پادشاه اسرائیل تمام انبیاء را که جمعاً چهارصد نفر بودند جمع کرد و از آن‌ها پرسید: «آیا برای جنگ به راموت جلعاد برویم یا نه؟» آن‌ها جواب دادند: «بروید و خداوند پادشاه را فاتح می‌سازد.» <span class="verse-marker">۶</span>اما یَهُوشافاط پرسید: «آیا در اینجا بغیر از اینها کدام نبی دیگر هم است که بوسیلۀ او از خداوند مصلحت بخواهیم؟» <span class="verse-marker">۷</span>پادشاه اسرائیل جواب داد: «بلی، یک نفر دیگر هم است و می‌توانیم از او خواهش کنیم که در این مورد از خداوند برای ما راهنمائی طلب نماید. نام او میکایا، پسر یِملا است، اما از او نفرت دارم، زیرا او هیچگاهی پیشگوئی خوبی در بارۀ من نمی‌کند. برعکس، همیشه چیزهای بد در مورد من می‌گوید.» یَهُوشافاط گفت: «پادشاه نباید این سخن را بزند.» <span class="verse-marker">۸</span>آنگاه پادشاه اسرائیل یکی از مأمورین خود را فراخواند و به او گفت: «فوراً برو و میکایای پسر یِملا را بحضور من بیاور.» </p>
  <p>
    <span class="verse-marker">۹</span>بعد هردو پادشاه یَهُودا و اسرائیل هر کدام ملبس با لباس شاهانه بر تخت خود در یک جای وسیع نزدیک دروازۀ دخول شهر سامره نشستند و همۀ انبیا در حضور شان نبوت می‌کردند. <span class="verse-marker">۱۰</span>زدِقیه پسر کِنعنه که شاخهای آهنین جهت مراسم خاص برای خود ساخته بود، گفت: «خداوند چنین می‌فرماید: با اینها مردم سوریه را شکست می‌دهی و از بین می‌بری.» <span class="verse-marker">۱۱</span>انبیاء دیگر هم همین پیشگوئی را کردند و گفتند: «به راموت جلعاد برو و پیروز شو؛ خداوند آن‌ها را به‌دست شاه تسلیم می‌کند.» </p>
  <h3>پیشگوئی واقعی میکایا </h3>
  <p>
    <span class="verse-marker">۱۲</span>قاصد شاه برای آوردن میکایا رفت و به او گفت: «همه انبیاء متفقاً نظریۀ نیکی دربارۀ شاه دادند و تو هم باید با نظریۀ آن‌ها موافق باشی و حرف خوب بزنی.» <span class="verse-marker">۱۳</span>اما میکایا گفت: «به خداوند زنده قسم است که هرچه را که خدا بفرماید من فرمودۀ او را اعلام می‌کنم.» <span class="verse-marker">۱۴</span>وقتی که بحضور شاه آمد، شاه از او پرسید: «میکایا، آیا برای جنگ به راموت جِلعاد بروم یا نه؟» میکایا جواب داد: «بلی، برو و پیروز شو! آن‌ها به تو تسلیم می‌شوند.» <span class="verse-marker">۱۵</span>پادشاه به او گفت: «چند مرتبه باید ترا قسم بدهم که فقط آنچه را که خداوند فرموده است به من بگوئی؟» <span class="verse-marker">۱۶</span>آنگاه میکایا جواب داد: «من مردم اسرائیل را دیدم که همگی بر فراز کوهها پراگنده‌اند و خداوند فرمود: این مردم صاحب ندارند، پس همگی به خانه‌های خود برگردند.» <span class="verse-marker">۱۷</span>پادشاه اسرائیل رو بطرف یَهُوشافاط کرده گفت: «نگفتمت که این شخص بغیر از چیزهای بد هیچگاهی پیشگوئی خوبی در بارۀ من نمی‌کند؟» <span class="verse-marker">۱۸</span>میکایا گفت: «بشنو که خداوند دیگر چه فرمود. من خداوند را دیدم که بر تخت خود نشسته است و همه فرشتگان در دست راست و چپ او ایستاده‌اند <span class="verse-marker">۱۹</span>و آنگاه خداوند فرمود: «چه کسی می‌خواهد برود و اخاب، پادشاه اسرائیل را فریب دهد تا به راموت جِلعاد برود و در آنجا کشته شود؟» هر یک نظری مختلفی داد. <span class="verse-marker">۲۰</span>در این وقت، یکی از ارواح پیش آمد و بحضور خداوند ایستاد و عرض کرد: «من او را فریب می‌دهم.» خداوند پرسید: «چطور؟» <span class="verse-marker">۲۱</span>او جواب داد: «من می‌روم و کاری می‌کنم که همه انبیای او دروغ بگویند.» خداوند فرمود: «برو و او را فریب ده، در کارت موفق می‌شوی.» <span class="verse-marker">۲۲</span>پس می‌بینی که خداوند روح را فرستاد تا کاری کند که انبیاء دروغ بگویند، زیرا خداوند می‌خواهد که بلائی بر سر تو بیاورد.» </p>
  <p>
    <span class="verse-marker">۲۳</span>آنگاه زدِقیه پسر کِنعنه پیش آمد و بروی میکایا سیلی زد و پرسید: «روح خداوند از کدام راه از پیش من رفت و نزد تو آمد و با تو حرف زد؟» <span class="verse-marker">۲۴</span>میکایا جواب داد: «روزیکه در پَسخانه بروی و خود را پنهان کنی، آنوقت خواهی دانست.» <span class="verse-marker">۲۵</span>پادشاه اسرائیل گفت: «او را دستگیر کنید و پیش آمون، حاکم شهر و یوآش، پسر پادشاه ببرید <span class="verse-marker">۲۶</span>و بگوئید: پادشاه امر کرده است که این مرد را در زندان بیندازید و نان و آب برایش بدهید تا من بسلامتی از جنگ برگردم.» <span class="verse-marker">۲۷</span>میکایا گفت: «اگر تو بسلامتی برگردی، در آنصورت معلوم می‌شود که خداوند با من حرف نزده است.» بعد رو بطرف مردم کرده گفت: «شما هم بشنوید و شاهد باشید.» </p>
  <h3>شکست و مرگ اخاب </h3>
  <h4>(همچنین در اول پادشاهان ۲۲:‌۲۹‌ـ‌۳۵) </h4>
  <p>
    <span class="verse-marker">۲۸</span>پس پادشاه اسرائیل و یَهُوشافاط، پادشاه یَهُودا رهسپار راموت جلعاد شدند. <span class="verse-marker">۲۹</span>پادشاه اسرائیل به یَهُوشافاط گفت: «من با تغییر قیافه به میدان جنگ می‌روم و تو لباس شاهی خود را بپوش.» بعد پادشاه تغییر قیافه داده برای جنگ رفت. <span class="verse-marker">۳۰</span>پادشاه سوریه به فرماندهان عراده‌های جنگی امر کرده گفت: «از همگی صرفنظر کنید، فقط با خود پادشاه بجنگید.» <span class="verse-marker">۳۱</span>وقتی فرماندهان عراده‌جات یَهُوشافاط را دیدند گمان کردند که پادشاه اسرائیل است، برگشتند تا بر او حمله کنند. اما یَهُوشافاط فریاد کرد و خداوند به کمک او رسید و او را نجات داد. <span class="verse-marker">۳۲</span>چون فرماندهان پی بردند که او پادشاه اسرائیل نیست، از تعقیب او دست کشیدند. <span class="verse-marker">۳۳</span>اما اتفاقاً شخصی کمان خود را کشید و تیری را رها کرد و تیر به دَرز زِرِه اخاب خورد و اخاب به رانندۀ عرادۀ خود گفت: «من زخمی شده‌ام. برگرد و مرا از میدان جنگ بیرون کن.» <span class="verse-marker">۳۴</span>و در آن روز جنگ بسیار شدید شد و پادشاه اسرائیل در حالیکه رویش بطرف عساکر سوریه بود تا هنگام عصر در عرادۀ خود قرار گرفت و بعد در وقت غروب آفتاب چشم از جهان فروبست. </p>
  <a id="c19"></a>
  <h2>فصل نوزدهم </h2>
  <h3>کارهای اصلاحاتی یَهُوشافاط </h3>
  <p>
    <span class="verse-marker">۱</span>یَهُوشافاط بسلامتی به خانۀ خود در اورشلیم برگشت. <span class="verse-marker">۲</span>ییهُو، پسر حَنانی پیغمبر برای ملاقات او رفت و به شاه گفت: «آیا تو مجبور هستی که به مردم بد کمک کنی و دشمنان خدا را دوست بداری؟ به همین خاطر غضب خداوند بر سر تو آمده است. <span class="verse-marker">۳</span>اما بازهم خوبی‌های زیادی داری، زیرا بتهای اَشیره را از این سرزمین از بین بردی و با دل و جان در طلب خدا هستی.» </p>
  <p>
    <span class="verse-marker">۴</span>گرچه یَهُوشافاط در اورشلیم سکونت داشت، اما مرتب در سفر بود و از بئرشِبع تا کوهستان افرایم برای دیدن و ملاقات مردم می‌رفت و آن‌ها را تشویق می‌کرد که بسوی خداوند، خدای خود برگردند. <span class="verse-marker">۵</span>داوران را در همه شهرهای مستحکم یَهُودا تعیین کرد <span class="verse-marker">۶</span>و به آن‌ها توصیه نمود: «متوجه کار و وظیفۀ تان باشید، زیرا خداوند شما را بعنوان داور تعیین فرموده است نه انسان. در هر فیصله‌ای که در امور قضائی می‌کنید، خداوند همراه شما است. <span class="verse-marker">۷</span>پس از خدا بترسید و در کارهای تان احتیاط کامل بعمل آورید، زیرا خداوند، خدای ما از بی‌عدالتی و رشوه‌خواری بیزار است.» </p>
  <p>
    <span class="verse-marker">۸</span>یَهُوشافاط در شهر اورشلیم هم بعضی از لاویان و رؤسای خانواده‌ها را بر امور قضائی گماشت تا از روی شریعت خداوند به کارهای مردم رسیدگی کنند و دعواهای شانرا فیصله نمایند. محاکم آن‌ها در شهر اورشلیم بودند. <span class="verse-marker">۹</span>به آن‌ها چنین هدایت داد: «در همه امور ترس خدا را در دل داشته باشید. <span class="verse-marker">۱۰</span>برای هر دعوائی که هموطنان تان از شهرهای خود می‌آیند، خواه دعوای قتل یا مسائل دیگر قانونی مربوط به احکام خداوند و یا اوامر و فرایض شریعت باشد، شما باید از روی عدالت و انصاف به آن‌ها کمک کنید و نباید در برابر خداوند خطائی از شما سر بزند، در غیر آن، شما و هموطنان تان مورد غضب او قرار می‌گیرید. اگر مطابق هدایت من رفتار کنید از جرم و گناه پاک می‌شوید. <span class="verse-marker">۱۱</span>اَمَریا، رئیس کاهنان، در همه امور شرعی و قانونی آمر و کارفرمای شما می‌باشد. زَبَدیا، پسر اسماعیل، رئیس قبیلۀ یَهُودا در کارهای دولتی و لاویان در وظایف تان با شما کمک می‌کنند. پس با جرأت کامل به کارهای تان مشغول باشید و خداوند همراه کسانی باشد که به راستی عمل می‌کند.» </p>
  <a id="c20"></a>
  <h2>فصل بیستم </h2>
  <h3>دعای یَهُوشافاط </h3>
  <p>
    <span class="verse-marker">۱</span>بعد از مدتی، موآبیان و عَمونی ها با عده‌ای از معونی ها به جنگ یَهُوشافاط آمدند. <span class="verse-marker">۲</span>به یَهُوشافاط خبر رسید که لشکر عظیم سوریه، از آن طرف دریای شور آمده‌اند و در حَزَزون ـ تامار یعنی «عین‌جدی» موضع گرفته‌اند. <span class="verse-marker">۳</span>یَهُوشافاط از این خبر هراسان شد و به خداوند متوسل گردید و به سراسر یَهُودا اعلان کرد که همه مردم روزه بگیرند. <span class="verse-marker">۴</span>مردم یَهُودا هم از همه شهرهای یَهُودا آمدند و با هم یکجا شدند تا به اتفاق هم از خداوند کمک بطلبند. <span class="verse-marker">۵</span>یَهُوشافاط در بین جمعیت مردم در پیش روی حویلی نو عبادتگاه خداوند در اورشلیم ایستاد و <span class="verse-marker">۶</span>این چنین دعا کرد: «ای خداوند، خدای پدران ما و یگانه خدای آسمان‌ها! تو پادشاه همه سلاطین جهان هستی. در برابر بازوی نیرومند و توانای تو هیچ کسی جرأت مقاومت را ندارد. <span class="verse-marker">۷</span>تو ای خدای ما، باشندگان این سرزمین را از سر راه قومت، اسرائیل راندی و آن را به اولادۀ دوستت، ابراهیم برای همیشه بخشیدی. <span class="verse-marker">۸</span>آن‌ها در آن سکونت اختیار کردند و عبادتگاهی بنام تو بنا نمودند. <span class="verse-marker">۹</span>و گفتند: «اگر بلائی از قبیل جنگ، مرض و یا قحطی بر سر ما بیاید، ما بدرگاه تو در این عبادتگاه که بنام مقدس تو یاد می‌شود، می‌ایستیم و برای نجات خود دعا و زاری می‌کنیم. تو دعای ما را می‌شنوی و ما را نجات می‌دهی.» <span class="verse-marker">۱۰</span>حالا می‌بینی که لشکر عَمون، موآب و کوه سعیر برای حمله آمده‌اند. وقتی مردم اسرائیل از مصر خارج شدند تو به آن‌ها اجازه ندادی که داخل کشور شان شوند و آن‌ها را از بین ببرند، <span class="verse-marker">۱۱</span>اما امروز آن‌ها آمده‌اند که پاداش نیکی ما را با راندن ما از این خاک بدهند و مُلک و دارائی ما را که تو به ما بعنوان ملکیت بخشیدی از ما بگیرند. <span class="verse-marker">۱۲</span>آه، ای خداوند ما! آیا از آن‌ها بازخواست نمی‌کنی؟ زیرا ما در مقابل این لشکر عظیم که بجنگ ما آمده است، بیچاره هستیم. اما چشم امید ما بطرف تو است.» </p>
  <h3>یحزیئیل وعدۀ نجات را می‌دهد </h3>
  <p>
    <span class="verse-marker">۱۳</span>در عین حال تمام مردم یَهُودا با فرزندان، زنان و کودکان خود بحضور خداوند ایستادند، <span class="verse-marker">۱۴</span>و روح خداوند بر یکی از مردانی که در آنجا ایستاده بود، آمد. (نام این شخص یحزیئیل پسر زکریا، پسر بنایا، پسر یعی‌ئیل، پسر مَتَنِیای لاوی از خانوادۀ آساف بود.) <span class="verse-marker">۱۵</span>یحزیئیل گفت: «بشنوید ای مردم یَهُودا، باشندگان اورشلیم و یَهُوشافاط پادشاه! خداوند چنین می‌فرماید: ترس را بدل تان راه ندهید و از این لشکر عظیم هراسان نباشید، زیرا این جنگ، جنگ شما نیست، بلکه جنگ خدا است. <span class="verse-marker">۱۶</span>فردا بمقابلۀ آن‌ها بروید. آن‌ها را بر فراز صیص در انتهای وادی در شرق بیابان یروئیل می‌بینید. <span class="verse-marker">۱۷</span>شما مجبور نیستید که جنگ کنید. در اردوگاه خود آرام بایستید، آنوقت خواهید دید که خداوند چگونه ظفر را نصیب تان می‌کند. ای مردم یَهُودا و اورشلیم نترسید و هراسان نباشید. فردا به مقابلۀ آن‌ها بروید. خداوند همراه شما است.» </p>
  <p>
    <span class="verse-marker">۱۸</span>آنگاه یَهُوشافاط رو به زمین افتاد و همه مردم یَهُودا و باشندگان اورشلیم نیز بحضور خداوند سجده کردند و او را پرستیدند. <span class="verse-marker">۱۹</span>آنگاه لاویانی از خانواده‌های قُهاتی و قورَحی برخاستند و با آواز بلند خداوند، خدای اسرائیل را سپاس گفتند. </p>
  <h3>شکست موآبیان و عَمونی ها </h3>
  <p>
    <span class="verse-marker">۲۰</span>صبح وقت روز دیگر همگی برخاستند و به بیابان تَقوع رفتند. در بین راه یَهُوشافاط ایستاد و گفت: «ای مردم یَهُودا و ساکنین اورشلیم بشنوید! به خداوند، خدای خود توکل کنید تا نیرومند شوید! به سخنان انبیاء او باور کنید تا در همه کارهای تان موفق گردید.» <span class="verse-marker">۲۱</span>پس از آنکه با مردم مشوره کرد، چند نفر را گماشت تا سرود حمد خداوند را بنوازند و پیشاپیش لشکر با لباس مخصوص بروند و بگویند: «خدا را شکر کنید، زیرا محبت او جاودانی است.» </p>
  <p>
    <span class="verse-marker">۲۲</span>وقتی آن‌ها شروع بنواختن سرود حمد و ثنا کردند، خداوند سپاه عمونیان، موآبیان و کوه سعیر را که بغرض حمله بر یَهُودا آمده بودند بوحشت انداخت و سراسیمه کرد و آن‌ها را شکست داد. <span class="verse-marker">۲۳</span>لشکر موآبیان و عمونیان بر باشندگان کوه سعیر تاختند و همه را کشتند. بعد از آن بجان یکدیگر خود افتادند و به‌دست خود از بین رفتند. <span class="verse-marker">۲۴</span>وقتی سپاه یَهُودا به برج پهره‌داران در بیابان رسیدند، در آنجا اجساد کشته‌شدگان را دیدند که بروی زمین افتاده بودند و حتی یکنفر هم نتوانسته بود فرار کند. </p>
  <p>
    <span class="verse-marker">۲۵</span>یَهُوشافاط و عساکر او غنیمت بسیاری گرفتند و مقدار زیادی از اموال، البسه و اشیای گرانبها را تا که برده می‌توانستند برای خود گرفتند. غنیمت آنقدر زیاد بود که جمع کردن آن سه روز را در بر گرفت. <span class="verse-marker">۲۶</span>در روز چهارم در وادی برکت اجتماع کردند و مراتب شکرگزاری را بحضور خداوند بجا آوردند و او را متبارک خواندند و از همین جهت است که آنجا را وادی برکت نامیدند و تا به امروز به همین نام یاد می‌شود. <span class="verse-marker">۲۷</span>بعد همۀ مردم یَهُودا و اورشلیم بسرکردگی یَهُوشافاط با خوشی سُرُور کامل به اورشلیم برگشتند، زیرا خداوند آن‌ها را بر دشمنان شان غالب کرده بود. <span class="verse-marker">۲۸</span>آن‌ها با ساز چنگ و رباب و نَی به عبادتگاه خداوند در اورشلیم داخل شدند. <span class="verse-marker">۲۹</span>چون پادشاهان ممالک اطراف شنیدند که خداوند شخصاً با دشمنان اسرائیل جنگ کرد همه را ترس فرا‌گرفت. <span class="verse-marker">۳۰</span>بنابران، در قلمرو یَهُوشافاط آرامی حکمفرما شد و خداوند از هر طرف به او آرامی بخشید. </p>
  <h3>خاتمۀ سلطنت یَهُوشافاط </h3>
  <h4>(همچنین در اول پادشاهان ۲۲:‌۴۱‌ـ‌۵۰) </h4>
  <p>
    <span class="verse-marker">۳۱</span>این بود شرح حال دوران سلطنت یَهُوشافاط. او در سن سی سالگی به سلطنت رسید و مدت بیست و پنج سال در اورشلیم پادشاهی کرد. مادرش عَزوبه، دختر شِلحی بود. <span class="verse-marker">۳۲</span>او در راه پدر خود، آسا قدم برداشت و از آن راه انحراف نکرد. اعمال او همه مورد پسند خداوند بودند. <span class="verse-marker">۳۳</span>اما معابد بالای تپه‌ها را ویران نکرد و دلهای مردم هنوز هم مایل به خدای پدران شان نبودند. </p>
  <p>
    <span class="verse-marker">۳۴</span>بقیۀ وقایع دوران سلطنت یَهُوشافاط را، از آغاز تا انجام، یِیهُوی پسر حنانی گزارش داده است که در کتاب تاریخ پادشاهان اسرائیل ثبت‌اند. </p>
  <p>
    <span class="verse-marker">۳۵</span>یَهُوشافاط، پادشاه یَهُودا با اخزیا، پادشاه اسرائیل که یک شخص بد بود معاهدۀ دوستی امضاء کرد. <span class="verse-marker">۳۶</span>با او در ساختن کشتی برای سفر به ترشیش شریک شد و همچنین کشتی‌هائی هم در عَصیون ـ جابَر ساختند. <span class="verse-marker">۳۷</span>آنگاه اَلِعازار، پسر دودواهوی مَریشایی در بارۀ یَهُوشافاط پیشگوئی کرده گفتند: «چون تو با اخزیا همدست شدی، خداوند همه چیزهائی را که ساخته‌ای از بین می‌برد.» بنابران همه کشتی‌ها شکستند و نتوانستند که به ترشیش بروند. </p>
  <a id="c21"></a>
  <h2>فصل بیست و یکم </h2>
  <h3>یَهُورام، پادشاه یَهُودا </h3>
  <h4>(همچنین در دوم پادشاهان ۸:‌۱۷‌ـ‌۲۴) </h4>
  <p>
    <span class="verse-marker">۱</span>وقتی یَهُوشافاط فوت کرد او را در مقبرۀ آبائی‌اش بخاک سپردند و پسرش، یَهُورام جانشین او شد. <span class="verse-marker">۲</span>برادرانش (پسران دیگر یَهُوشافاط) عَزَریا، یحیئیل، زکریا، عَزریا، میکائیل و شِفَطیا بودند. <span class="verse-marker">۳</span>پدر شان تحفه‌های قیمتی از نقره و طلا، املاک و شهرهای مستحکم در یَهُودا به آن‌ها داد، اما سلطنت را به یَهُورام بخشید، زیرا او پسر اولش بود. <span class="verse-marker">۴</span>وقتی یَهُورام بر تخت سلطنت پدر خود نشست و قدرت را به‌دست گرفت، همه برادران خود را همراه با عده‌ای از رهبران اسرائیل با شمشیر کشت. <span class="verse-marker">۵</span>یَهُورام سی و دو ساله بود که پادشاه شد و مدت هشت سال در اورشلیم سلطنت کرد. <span class="verse-marker">۶</span>او راه و روش پادشاهان اسرائیل را در پیش گرفت و از کارهای اخاب پیروی نمود و با دختر او ازدواج کرد. خداوند از اعمال ناشایست او ناراضی بود. <span class="verse-marker">۷</span>اما خداوند بخاطر پیمانی که با داود بسته و وعده فرموده بود که چراغ او و اولاده‌اش همیشه روشن باشد، نخواست که خانوادۀ داود را از بین ببرد. </p>
  <p>
    <span class="verse-marker">۸</span>در دوران سلطنت یَهُورام، ادوم بر ضد یهودا بغاوت کرد و پادشاهی برای خود تعیین نمود. <span class="verse-marker">۹</span>یَهُورام با تمام لشکر و عرابه‌های جنگی خود به عزم حمله حرکت کرد. ادومیان او را با سپاه و تجهیزاتش محاصره کردند، اما آن‌ها هنگام شب از تاریکی استفاده کرده فرار نمودند. <span class="verse-marker">۱۰</span>بنابران، ادوم تا به امروز بر ضد یهودا بغاوت خود را ادامه داده است. در همان وقت لِبنَه هم بر ضد حکومت یَهُورام شورش کرد، زیرا که او خداوند، خدای پدران خود را ترک کرده بود. </p>
  <h3>ایلیا یَهُورام را متوجه گناهانش می‌کند </h3>
  <p>
    <span class="verse-marker">۱۱</span>یَهُورام برعلاوۀ کارهای زشت خود بتخانه هائی هم در کوهستان یَهُودا آباد کرد و باشندگان اورشلیم را تشویق نمود که در آن معابد عبادت کنند و همۀ آن‌ها را گمراه ساخت. <span class="verse-marker">۱۲</span>آنگاه اِیلیای نبی نامه‌ای به این مضمون برای او نوشت: «خداوند، خدای جدت، داود می‌فرماید: تو نه در راه خوب پدرت، یَهُوشافاط رفتی و نه از روش نیک آسا، پادشاه یَهُودا پیروی کردی، <span class="verse-marker">۱۳</span>بلکه راه و روش پادشاهان اسرائیل را تعقیب نمودی، مثل خاندان اخاب، مردم یَهُودا و باشندگان اورشلیم را گمراه ساختی و براه گناه و بت‌پرستی کشاندی، برادرانت را هم که اعضای فامیل پدرت و همۀ آن‌ها از تو بهتر بودند کشتی، <span class="verse-marker">۱۴</span>بنابران، بلای بدی را بر سر ملت، اطفال، زنها و دارائی‌ات می‌آورد. <span class="verse-marker">۱۵</span>تو خودت به مرض روده دردی مبتلا می‌شوی که درد آن روزبروز بدتر می‌گردد و روده‌هایت گنده شده بیرون می‌ریزند.» </p>
  <p>
    <span class="verse-marker">۱۶-۱۷</span>آنگاه خداوند کاری کرد که فلسطینی‌ها و عربها که همسایۀ حبشی‌ها بودند، بر یَهُودا حمله آوردند و آنرا تصرف کردند. همه چیزهائی را که در قصر شاه یافتند و متعلق به او بودند با خود بردند. همچنان پسران و زنان او را هم اسیر گرفتند و بغیر از پسر کوچکش، یَهواَخاز هیچ کسی را برای او باقی نگذاشتند. </p>
  <p>
    <span class="verse-marker">۱۸</span>بعد از همۀ این وقایع، خداوند او را به مرض بیدرمانی مبتلا کرد. <span class="verse-marker">۱۹</span>سرانجام، در اخیر سال دوم بخاطر مرضی که دامنگیرش شده بود روده‌هایش بیرون ریختند و با رنج و عذاب شدیدی جان داد. ملت او، وقتیکه پدرش فوت کرد، به افتخارش آتش روشن کردند، ولی او را بدون هیچگونه مراسمی بخاک سپردند. <span class="verse-marker">۲۰</span>او در سن سی و دو سالگی به سلطنت رسید و مدت هشت سال در اورشلیم پادشاهی کرد. مرگ او برای مردم بی‌تأثیر بود و او را در شهر داود دفن کردند، ولی نه در مقبرۀ پادشاهان. </p>
  <a id="c22"></a>
  <h2>فصل بیست و دوم </h2>
  <h3>اخزیا، پادشاه یَهُودا </h3>
  <h4>(همچنین در دوم پادشاهان ۸:‌۲۵‌ـ‌۲۹؛ ۹:‌۲۱‌ـ‌۲۸) </h4>
  <p>
    <span class="verse-marker">۱</span>بعد مردم اورشلیم اخزیا کوچکترین پسر یَهُورام را به پادشاهی انتخاب کردند، زیرا آن گروهی که با عربها به یَهُودا حمله کردند، سایر پسران او را کشتند. بنابران، اخزیا، پسر کوچک یَهُورام به پادشاهی رسید. <span class="verse-marker">۲</span>او بیست و دو ساله بود که بر تخت سلطنت نشست و مدت یکسال در اورشلیم پادشاهی کرد. مادرش نواسۀ عُمری بود و عتَلیا نام داشت. <span class="verse-marker">۳</span>اخزیا هم راه و روش خانوادۀ اخاب را در پیش گرفت، زیرا مادرش او را در ارتکاب اعمال زشت تشویق می‌کرد. <span class="verse-marker">۴</span>او مثل خانوادۀ اخاب کارهائی کرد که خداوند را ناراضی ساخت، چون بعد از مرگ پدرش مشاورینش او را به راه نابودی کشاندند. <span class="verse-marker">۵</span>حتی با مشورۀ آن‌ها به اتفاق یُورام، پسر اخاب پادشاه، اسرائیل برای جنگ با حَزایل، پادشاه سوریه به راموت جِلعاد رفت. عساکر سوریه یُورام را زخمی کردند <span class="verse-marker">۶</span>و او برای تداوی جراحاتی که در جنگ با حَزایل، پادشاه سوریه برداشته بود، به یِزرعیل رفت. اخزیا، پسر یَهُورام پادشاه برای عیادت او به یِزرعیل آمد. </p>
  <h3>قتل اخزیا به‌دست ییهُو </h3>
  <p>
    <span class="verse-marker">۷</span>از طرف خدا مقدر بود که سقوط اخزیا با رفتن او پیش یُورام صورت بگیرد، زیرا وقتی به آنجا رسید، با یَهُورام به ملاقات ییهُو، پسر نِمشی رفت. (نِمشی کسی بود که خداوند او را برای نابودی خاندان اخاب تعیین کرد.) <span class="verse-marker">۸</span>هنگامی که ییهُو می‌خواست خانوادۀ اخاب را قصاص کند، با چند نفر از شهزادگان یَهُودا و برادرزاده‌های اخزیا که ضمناً مأمورین او هم بودند، برخورد و ییهُو آن‌ها را کشت. <span class="verse-marker">۹</span>بعد به جستجوی اخزیا رفت و او را در حالیکه در سامره پنهان شده بود، یافت و پیش ییهُو آورد و ییهُو او را نیز بقتل رساند. وقتی او را دفن می‌کردند، گفتند: «این است نواسۀ یَهُوشافاط که از دل و جان به خداوند ایمان داشت.» به این ترتیب، از خانوادۀ اخزیا کسی بجا نماند که قادر به پیشبرد سلطنت باشد. </p>
  <h3>قتل اعضای خاندان شاهی </h3>
  <h4>(همچنین در دوم پادشاهان ۱۱:‌۱‌ـ‌۳) </h4>
  <p>
    <span class="verse-marker">۱۰</span>وقتی عتَلیا، مادر اخزیا از مرگ پسر خود اطلاع یافت، امر کرد که همه اعضای خانوادۀ پادشاهان یَهُودا کشته شوند. <span class="verse-marker">۱۱</span>اما یَهُوشَبَع، دختر پادشاه، یوآش، پسر اخزیا را که بنا بود کشته شود، از بین پسران شاه دزدید و با دایه‌اش در یکی از اطاقهای خواب پنهان کرد. به این ترتیب، یَهُوشَبَع، دختر یَهُورام پادشاه و زن یَهُوداع کاهن بخاطریکه خواهر اخزیا بود، طفل را از عتَلیا پنهان کرد و از کشته شدن نجاتش داد. <span class="verse-marker">۱۲</span>یوآش مدت شش سال در عبادتگاه خداوند پنهان ماند و عتَلیا زمام امور سلطنت را در دست داشت. </p>
  <a id="c23"></a>
  <h2>فصل بیست و سوم </h2>
  <h3>قیام یَهویاداع </h3>
  <h4>(همچنین در دوم پادشاهان ۱۱:‌۴‌ـ‌۱۶) </h4>
  <p>
    <span class="verse-marker">۱</span>در سال هفتم حکومت عتلیا، یَهویاداع تصمیم گرفت که دست به‌کار شود. بنابران، با عده‌ای از فرماندهان نظامی از قبیل عَزَریا، پسر یَهُورام، اسماعیل، پسر یَهُوحانان، عَزَریا، پسر عوبید، مَعَسیا، پسر عدایا و الیشافاط، پسر زِکری همدست شد. <span class="verse-marker">۲</span>بعد در سراسر کشور یَهُودا سفر کردند و لاویان و سرکردگان اسرائیل را از تمام شهرهای یَهُودا جمع کرده به اورشلیم آمدند <span class="verse-marker">۳</span>و در عبادتگاه خدا پیمانی با پادشاه بستند. بعد یَهویاداع به آن‌ها گفت: «مطابق پیمان خداوند با خانوادۀ داود، پسر پادشاه باید به سلطنت برسد. <span class="verse-marker">۴</span>پس کاری که باید بکنیم اینست: یک سوم شما لاویان و کاهنان که در روز شنبه می‌آئید از دروازه ها مراقبت کنید. <span class="verse-marker">۵</span>یک سوم تان در قصر شاهی و یک سوم دیگر تان هم به دروازۀ پائین عبادتگاه موظف باشید و مردم دیگر هم در حویلی عبادتگاه جمع شوند. <span class="verse-marker">۶</span>بغیر از کاهنان و لاویان موظف، به هیچ کسی اجازه ندهید که به عبادتگاه داخل شود، زیرا وظیفۀ آن‌ها ایجاب می‌کند که به داخل عبادتگاه بروند و برعلاوه آن‌ها پاک و مقدس‌اند. سایر مردم به کارهائی که خداوند برای شان تعیین فرموده است مصروف باشند. <span class="verse-marker">۷</span>لاویان سلاح به‌دست به گِرد شاه باشند و از او محافظت کنند. و هر کسیکه بدون اجازه داخل عبادتگاه شود، باید هلاک گردد و به هیچ صورت شاه را تنها نگذارند.» </p>
  <p>
    <span class="verse-marker">۸</span>پس لاویان و همه مردم یَهُودا قرار هدایت یَهویاداع کاهن رفتار کردند. رهبران به سه دسته با مردان خود حاضر شدند ـ آنهائی که در روز سَبَت وظیفه داشتند و هم آنهائی که در آن روز مرخص بودند ـ زیرا یَهویاداع آن‌ها را اجازه نداد که به خانه‌های خود بروند. <span class="verse-marker">۹</span>بعد یَهویاداع نیزه و سپرهای کوچک و بزرگ را که متعلق به داود پادشاه بودند و در عبادتگاه خداوند قرار داشتند به فرماندهان نظامی داد. <span class="verse-marker">۱۰</span>عده‌ای را برای محافظت شاه گماشت. همگی مسلح در سمت جنوب و شمال عبادتگاه، بدور قربانگاه و همچنین در خود عبادتگاه قرار گرفتند. <span class="verse-marker">۱۱</span>بعد شهزاده را بیرون آوردند، تاج شاهی را بر سرش گذاشتند و یک نسخۀ عهدنامه را به او دادند و بعنوان پادشاه خود انتخابش کردند. یَهویاداع و پسرانش او را مسح نمودند و گفتند: «زنده باد پادشاه!» </p>
  <h3>قتل عتَلیا </h3>
  <p>
    <span class="verse-marker">۱۲</span>وقتی عتَلیا صدای غلغلۀ مردم را شنید که شاه را مدح می‌کنند، بداخل عبادتگاه پیش مردم رفت. <span class="verse-marker">۱۳</span>در آنجا پادشاه را دید که در پهلوی ستون خود، پیش دروازۀ دخول عبادتگاه ایستاده است و فرماندهان نظامی و نوازندگان سُرنا در پهلوی او جای گرفته بودند، و همۀ مردم کشور خوشی می‌کردند، سُرنا می‌نواختند و خوانندگان هم با آلات مختلف موسیقی در آن مراسم شرکت داشتند. با دیدن آن صحنه، عتَلیا یخن خود را پاره کرد و فریاد زد: «خیانت! خیانت!» <span class="verse-marker">۱۴</span>آنگاه یَهویاداع کاهن به فرماندهان نظامی گفت: «او را از میان دو صف بیرون ببرید. هر کسیکه بدنبال او بیاید باید با شمشیر کشته شود.» کاهن اضافه کرد: «در بین عبادتگاه خداوند او را نکشید.» <span class="verse-marker">۱۵</span>پس راه را برای او باز کردند و وقتیکه بدهن دروازۀ طویلۀ اسپها، در قصر شاهی رسید، او را در آنجا کشتند. </p>
  <h3>اصلاحات یَهویاداع </h3>
  <h4>(همچنین در دوم پادشاهان ۱۱:‌۱۷‌ـ‌۲۰) </h4>
  <p>
    <span class="verse-marker">۱۶</span>بعد یَهویاداع پیمانی با تمام مردم و پادشاه بست که قرار آن پیمان، آن‌ها قوم خاص خداوند شدند. <span class="verse-marker">۱۷</span>سپس همگی به معبد بعل رفتند و آن را ویران کردند. قربانگاه و بت او را شکستند و متان، کاهن بعل را در پیشروی قربانگاه بقتل رساندند. <span class="verse-marker">۱۸</span>یَهویاداع عده‌ای را تحت سرپرستی لاویان و کاهنان را برای محافظت عبادتگاه گماشت تا مطابق تشکیلات داود و اوامر کتاب تورات موسی قربانی سوختنی با شادی و سرود بحضور خداوند تقدیم کنند. <span class="verse-marker">۱۹</span>دروازه‌بانان را بدروازه‌های عبادتگاه گماشت تا مردم بدون طهارت بداخل آن نروند. <span class="verse-marker">۲۰</span>بعد فرماندهان نظامی، اشراف، والیان و همه مردم کشور، پادشاه را از راه دروازۀ بالا به قصر سلطنتی آوردند و بر تخت شاهی نشاندند. <span class="verse-marker">۲۱</span>همگی سرشار از خوشی بودند و بعد از آنکه عتَلیا بقتل رسید، شهر آرام شد. </p>
  <a id="c24"></a>
  <h2>فصل بیست و چهارم </h2>
  <h3>یوآش، پادشاه یَهُودا </h3>
  <h4>(همچنین در دوم پادشاهان ۱۲:‌۱‌ـ‌۱۶) </h4>
  <p>
    <span class="verse-marker">۱</span>یوآش هفت ساله بود که پادشاه شد و مدت چهل سال در اورشلیم سلطنت کرد. نام مادرش زِبیه و از باشندگان بئرشِبع بود. <span class="verse-marker">۲</span>یوآش در سراسر دوران عمر یَهویاداع کاهن، با اعمال نیک خود رضایت خداوند را حاصل کرد. <span class="verse-marker">۳</span>یَهویاداع برای او دو زن گرفت که از آن‌ها دارای چند پسر و دختر شد. </p>
  <p>
    <span class="verse-marker">۴</span>بعد از مدتی یوآش تصمیم گرفت که عبادتگاه خداوند را ترمیم کند. <span class="verse-marker">۵</span>بنابران، کاهنان و لاویان را جمع کرد و به آن‌ها گفت: «به تمام شهرهای یَهُودا بروید و برای ترمیم عبادتگاه خداوند اعانه جمع کنید و هرچه زودتر در این کار عجله نمائید.» اما لاویان معطل شدند. <span class="verse-marker">۶</span>پس پادشاه یَهُوداع کاهن را بحضور خود خواند و به او گفت: «چرا لاویان را نفرستادی تا مالیه‌ای را که موسی، خدمتگار خداوند، بر مردم اسرائیل وضع کرده است از یَهُودا و اورشلیم جمع کنند و برای خیمۀ حضور خداوند بیاورند؟» <span class="verse-marker">۷</span>(پسران عتَلیای شریر به عبادتگاه خداوند هجوم برده و تمام اشیای مقدس آنرا وقف معبد بَعل کرده بودند.) </p>
  <h3>ترمیم عبادتگاه خداوند </h3>
  <p>
    <span class="verse-marker">۸</span>پادشاه امر کرد که صندوقی بسازند و در بیرون دروازۀ عبادتگاه بگذارند. <span class="verse-marker">۹</span>آنگاه به تمام شهرهای یَهُودا اعلان کرد تا مالیه‌ای را که موسی، خدمتگار خداوند، در بیابان بر مردم اسرائیل وضع کرده بود، بیاورند. <span class="verse-marker">۱۰</span>پس تمام سرکردگان قوم و مردم با کمال خوشی آنقدر پول آوردند که صندوق لبالب پُر شد. <span class="verse-marker">۱۱</span>هر وقتیکه صندوق پُر می‌شد، لاویان آنرا برای مأمورین شاه می‌بردند. در آنجا منشی شاه، مأمورین و رئیس کاهنان صندوق را خالی می‌کردند و آنرا دوباره بجایش می‌فرستادند. این کار همه روزه صورت می‌گرفت و به این ترتیب، پول زیادی جمع شد. </p>
  <p>
    <span class="verse-marker">۱۲</span>بعد پادشاه و یَهویاداع پول را به کسانی که مسئول ترمیم عبادتگاه خداوند بودند، دادند تا از آن پول اجورۀ معمار و نجار و دیگر کسانی که کارهای مسگری و آهنگری را می‌کردند، بپردازند. <span class="verse-marker">۱۳</span>پس کارگران شروع به‌کار کردند و کار ترمیم به انجام رسید و عبادتگاه خداوند از حالت اولیه‌اش هم بهتر و مستحکمتر شد. <span class="verse-marker">۱۴</span>وقتیکه کار ترمیم تمام شد، بقیۀ پول را برای پادشاه و یَهویاداع بردند و از آن پول ظروف طلا و نقره، از قبیل قاشق، کاسه و آلاتی که جهت قربانی سوختنی به‌کار می‌رفتند، برای عبادتگاه خداوند ساختند و تا که یَهویاداع زنده بود، همیشه قربانی سوختنی در عبادتگاه خداوند تقدیم می‌شد. </p>
  <h3>وفات یَهویاداع و پسرش </h3>
  <p>
    <span class="verse-marker">۱۵</span>یَهویاداع پیر و سالخورده شد و وقتیکه فوت کرد یکصد و سی ساله بود. <span class="verse-marker">۱۶</span>چون او در اسرائیل و برای خداوند خدمات بزرگی کرده بود، بنابران او را در شهر داود در مقبرۀ پادشاهان دفن کردند. </p>
  <p>
    <span class="verse-marker">۱۷</span>بعد از وفات یَهویاداع، رهبران یَهُودا پیش پادشاه آمدند و او را تحریک کردند که به سخنان آن‌ها گوش بدهد. <span class="verse-marker">۱۸</span>بنابران، آن‌ها عبادتگاه خداوند، خدای اجداد خود را ترک نمودند و به پرستش اَشیره و بتها پرداختند. بخاطر این گناه، غضب خداوند بر یَهُودا و اورشلیم آمد. <span class="verse-marker">۱۹</span>اما باز هم خداوند انبیاء را فرستاد تا آن‌ها را نصیحت کنند و بسوی او برگردانند، ولی آن‌ها گوش ندادند. </p>
  <p>
    <span class="verse-marker">۲۰</span>آنگاه فرشتۀ خدا بر زکریا پسر یَهُویاداعِ کاهن آمد. او در برابر مردم ایستاد و به آن‌ها گفت: «خداوند چنین می‌فرماید: چرا شما از اوامر من اطاعت نمی‌کنید و روز بد را بر سر خود می‌آورید؟ پس حالا بخاطریکه شما مرا ترک کردید، من هم شما را ترک کرده‌ام.» <span class="verse-marker">۲۱</span>لیکن مردم بر ضد او توطئه کردند و به امر شاه او را در حویلی عبادتگاه سنگسار نمودند. <span class="verse-marker">۲۲</span>به این ترتیب، یوآش همه خوبیها و مهربانی‌هائی را که یَهویاداع، پدر زکریا به او نشان داده بود، فراموش کرد و در عوض پسر او را کشت. هنگامی که زکریا جان می‌داد، گفت: «خداوند این را ببیند و از شما بازخواست کند.» </p>
  <h3>پایان سلطنت یوآش </h3>
  <p>
    <span class="verse-marker">۲۳</span>در اخیر همان سال سپاه سوریه برای حمله بر یَهُودا آمد و یَهُودا و اورشلیم را فتح کردند. رهبران آن‌ها را بقتل رساندند و غنیمت زیادی برای پادشاه دمشق بردند. <span class="verse-marker">۲۴</span>باوجودیکه عساکر سوریه بسیار کم بود، مگر خداوند سپاه بزرگ یَهُودا را به‌دست شان تسلیم کرد، زیرا مردم یَهُودا خداوند، خدای اجداد خود را فراموش نمودند، بنابران، یوآش بسزای اعمال خود رسید. <span class="verse-marker">۲۵</span>عساکر سوریه برگشتند و او را که سخت زخمی شده بود ترک کردند. مأمورین خودش بر ضد او توطئه نمودند و به انتقام خون پسر یَهویاداع کاهن او را در بسترش کشتند. پس از آنکه او را بقتل رساندند، جنازه‌اش را به شهر داود بردند، اما در مقبرۀ شاهی دفن نکردند. <span class="verse-marker">۲۶</span>آنهائی که برضد او توطئه نمودند، زاباد، پسر شِمعۀ عَمونی و یَهُوزاباد، پسر شمریت موابی بودند. <span class="verse-marker">۲۷</span>داستان پسران او، پیشگوئی‌هائی که در بارۀ او کردند و تفصیل تعمیر دوبارۀ عبادتگاه خدا، همه در کتاب تاریخ پادشاهان ثبت‌اند. بعد از مرگ یوآش پسرش، اَمَصیا جانشین او شد. </p>
  <a id="c25"></a>
  <h2>فصل بیست و پنجم </h2>
  <h3>اَمَصیا، پادشاه یَهُودا </h3>
  <h4>(همچنین در دوم پادشاهان ۱۴:‌۲‌ـ‌۷) </h4>
  <p>
    <span class="verse-marker">۱</span>اَمَصیا در سن بیست و پنج سالگی به سلطنت رسید و مدت بیست و نُه سال در اورشلیم پادشاهی کرد. نام مادرش یَهُوعدان و از اهالی اورشلیم بود. <span class="verse-marker">۲</span>گرچه اجرای اعمال او از دل و جان نبود، اما بازهم رضایت خداوند را حاصل کرد. <span class="verse-marker">۳</span>بمجردیکه قدرت را به‌دست گرفت و سلطنت او استحکام یافت، کسانی را که قاتل پدرش بودند، بقتل رساند. <span class="verse-marker">۴</span>اما اطفال شان را نکشت، زیرا در کتاب تورات موسی خداوند امر می‌فرماید: «پدران نباید بخاطر گناه فرزندان شان کشته شوند. همچنان فرزندان هم نباید بخاطر گناه والدین شان بقتل برسند، بلکه هر کسی باید مسئول خطا و اعمال خودش باشد.» </p>
  <p>
    <span class="verse-marker">۵</span>بعد اَمَصیا تمام مردم یَهُودا را جمع کرد و سرکردگان هر خانواده را از تمام یَهُودا و بنیامین بحیث فرماندهان نظامی گماشت. او یک سپاه از مردان بیست ساله و بالا‌تر که همگی اشخاص انتخابی و مجهز با نیزه و سپر بودند، تشکیل داد. تعداد آن‌ها سیصد هزار نفر بود. <span class="verse-marker">۶</span>او همچنان یکصد هزار نفر مردان جنگجو، آزموده و شجاع را در بدل سه هزار و چهار صد کیلوگرام نقره از اسرائیل اجیر کرد. <span class="verse-marker">۷</span>اما یکی از انبیاء پیش اَمَصیا آمد و به او گفت: «ای پادشاه، عساکر اسرائیلی را با خود نبری، زیرا خداوند با آن‌ها کاری ندارد. <span class="verse-marker">۸</span>اگر تو با آن‌ها بجنگ بروی و هرقدر خوب هم بجنگی، خداوند ترا در جنگ علیه دشمن مغلوب می‌سازد، زیرا خداوند قادر است که به تو کمک کند و یا مغلوبت سازد.» <span class="verse-marker">۹</span>اَمَصیا گفت: «من آن‌ها را در بدل سه هزار و چهار صد کیلوگرام نقره اجیر کردم. در این باره چه کنم؟» او جواب داد: «خداوند قادر است که زیادتر از آن برایت بدهد.» <span class="verse-marker">۱۰</span>بنابران، اَمَصیا عساکر افرایمی را دوباره به خانه‌های شان فرستاد. آن‌ها از این بابت بسیار قهر شدند و با خشم و غضب به وطن خود برگشتند. </p>
  <p>
    <span class="verse-marker">۱۱</span>پس اَمَصیا خویشتن را تقویت نموده، با سپاه خود به وادی نمک لشکرکشی کرد و ده هزار از مردان سعیر را کشت. <span class="verse-marker">۱۲</span>عساکر یَهُودا ده هزار نفر دیگر را هم زنده دستگیر کردند و آن‌ها را بر قله‌ای بردند و از بالای قله بر سنگها پائین انداختند و همه خورد و خمیر شدند. <span class="verse-marker">۱۳</span>در عین حال آن عده از عساکری که اَمَصیا آن‌ها را با خود به جنگ نبرد، به شهرهای یَهُودا، از سامره تا بیت حورون، حمله کردند و سه هزار نفر را بقتل رساندند و غنیمت زیادی با خود بردند. </p>
  <p>
    <span class="verse-marker">۱۴</span>وقتی اَمَصیا از کشتار ادومیان برگشت، خدایان مردم سعیر را با خود آورد و خدایان خود ساخت و آن‌ها را پرستید و برای شان قربانی تقدیم کرد. <span class="verse-marker">۱۵</span>بنابران، خشم خداوند بر اَمَصیا افروخته شد و یک نفر از انبیاء را پیش او فرستاد. از اَمَصیا پرسید: «چرا آن خدایان را که نتوانستند حتی قوم خود را از دست تو نجات بدهند، پرستیدی؟» <span class="verse-marker">۱۶</span>آن نبی هنوز حرف خود را تمام نکرده بود که اَمَصیا به او گفت: «مگر تو را مشاور پادشاه ساخته‌اند؟ خاموش باش ورنه کشته می‌شوی.» پس آن نبی دیگر به سخنان خود ادامه نداد، اما گفت: «من می‌دانم که خدا ترا از بین می‌برد، زیرا تو این کار را کرده‌ای و نصیحت مرا نشنیدی.» </p>
  <h3>جنگ علیه اسرائیل </h3>
  <h4>(همچنین در دوم پادشاهان ۱۴:‌۸‌ـ‌۲۰) </h4>
  <p>
    <span class="verse-marker">۱۷</span>بعد از مدتی اَمَصیا، پادشاه یَهُودا با مشورۀ معاونین خود به یوآش، پسر یَهُواحاز و نواسۀ ییهُو، پادشاه اسرائیل اعلان جنگ داد. <span class="verse-marker">۱۸</span>یوآش به پادشاه یَهُودا این چنین جواب داد: «شترخار لبنان پیش سرو لبنان طلبگار فرستاد و دختر او را برای پسر خود خواستگاری کرد. در همان هنگام یک حیوان وحشی از لبنان از راه می‌گذشت و شترخار را پایمال نمود. <span class="verse-marker">۱۹</span>تو بخاطر اینکه ادوم را شکست دادی مغرور شدی و افتخار می‌کنی. اما من دوستانه به تو می‌گویم که به خانه‌ات برگرد. چرا می‌خواهی بلائی را بر سر خود و مردم یَهُودا بیاوری؟» </p>
  <p>
    <span class="verse-marker">۲۰</span>اَمَصیا به حرف او اعتنا نکرد، زیرا خواست خداوند بود که او به یک وسیله‌ای به‌دست دشمن بیفتد، زیرا او خدایان ادوم را پرستش کرد. <span class="verse-marker">۲۱</span>پس یوآش، پادشاه اسرائیل بجنگ اَمَصیا، پادشاه یَهُودا رفت و در بیت‌شمس، در سرزمین یَهُودا با او بمقابله پرداخت. <span class="verse-marker">۲۲</span>اسرائیل یَهُودا را شکست داد و تمام سپاه یَهُودا به خانه‌های خود فرار کردند. <span class="verse-marker">۲۳</span>یوآش، پادشاه اسرائیل، اَمَصیا را در بیت‌شمس دستگیر کرد و به اورشلیم برد و حدود دوصد متر دیوار اورشلیم را، از دروازۀ افرایم تا دروازۀ زاویه، ویران کرد. <span class="verse-marker">۲۴</span>تمام طلا، نقره و ظروفی را که در عبادتگاه خداوند یافت همراه با عوبید ادوم، دارائی خزاین قصر شاهی و یک تعداد اسیر را با خود گرفته به سامره برد. </p>
  <h3>قتل اَمَصیا </h3>
  <p>
    <span class="verse-marker">۲۵</span>اَمَصیا، پسر یوآش پادشاه یَهُودا، بعد از وفات یوآش، پسر یَهُواحاز پادشاه اسرائیل پانزده سال دیگر زندگی کرد. <span class="verse-marker">۲۶</span>بقیۀ وقایع دوران سلطنت اَمَصیا، از اول تا آخر، در کتاب تاریخ پادشاهان یَهُودا و اسرائیل ثبت‌اند. <span class="verse-marker">۲۷</span>از همان زمانی که اَمَصیا دست از پیروی خداوند کشید، مردم مخالف او شدند و سرانجام برضد او توطئه کردند و او به شهر لاکیش فرار نمود، اما آن‌ها به دنبال او به لاکیش رفتند و او را در آنجا کشتند. <span class="verse-marker">۲۸</span>بعد جنازۀ او را ذریعۀ اسپ آوردند و با پدرانش در شهر داود دفن کردند. </p>
  <a id="c26"></a>
  <h2>فصل بیست و ششم </h2>
  <h3>عُزیا، پادشاه یَهُودا </h3>
  <h4>(همچنین در دوم پادشاهان ۱۴:‌۲۱‌ـ‌۲۲؛ ۱۵:‌۱‌ـ‌۷) </h4>
  <p>
    <span class="verse-marker">۱</span>مردم یَهُودا، عُزیا را که شانزده ساله بود بعوض پدرش، اَمَصیا به پادشاهی انتخاب کردند. <span class="verse-marker">۲</span>او بعد از مرگ پدر خود شهر ایلوت را آباد کرد و آنرا دوباره ضمیمۀ یَهُودا ساخت. <span class="verse-marker">۳</span>عُزیا شانزده ساله بود که به سلطنت رسید و مدت پنجاه دو سال در اورشلیم پادشاهی کرد. نام مادرش یَکُلیا و از باشندگان اورشلیم بود. <span class="verse-marker">۴</span>خداوند از اعمال و کردار او راضی بود. او راه و روش پدر خود، اَمَصیا را در پیش گرفت <span class="verse-marker">۵</span>و تا که زکریا زنده بود از دل و جان می‌کوشید تا خوشنودی و رضایت خداوند را حاصل کند، زیرا زکریا او را در راه خدا‌پرستی تشویق و راهنمائی می‌کرد. چون عُزیا طالب خداوند بود، خداوند هم او را برکت داد و در کارهایش توفیق بخشید. </p>
  <p>
    <span class="verse-marker">۶</span>عُزیا با فلسطینی‌ها به جنگ رفت و دیوارهای جَت، یَبنه و اَشدُود را ویران کرد، و شهرهائی در سرزمین اَشدُود و دیگر مناطق فلسطینی‌ها بنا نمود. <span class="verse-marker">۷</span>خدا او را در جنگ با فلسطینی‌ها و عربهای که در جور‌بَعل ساکن بودند و همچنین در جنگ با معونی ها کمک کرد. <span class="verse-marker">۸</span>عَمونی ها به او جزیه می‌دادند و شهرت او تا سرحدات مصر رسید و صاحب قدرت زیادی شد. </p>
  <p>
    <span class="verse-marker">۹</span>برعلاوه، برجهای مستحکم بر دروازۀ زاویه و دروازۀ وادی در جائی که حصار اورشلیم می‌پیچید، ساخت. <span class="verse-marker">۱۰</span>او همچنین برجهائی در بیابان بنا کرد و کاریزها و چاه‌هائی هم در آنجا حُفر نمود، زیرا رمه و گلۀ زیادی در دامنۀ کوهها و دشتها داشت. عُزیا مردی بود که از دهقانی و زراعت لذت می‌بُرد، بنابران، دهقانان و باغبانان زیادی در کوهستانها و زمینهای زراعتی داشت. </p>
  <p>
    <span class="verse-marker">۱۱</span>او دارای یک اردوی مسلح و آماده برای جنگ و متشکل از فرقه‌های مختلفی بود. تعداد و شمارۀ آن‌ها را یعی‌ئیل منشی و مَعَسیا معاون او تعیین و اداره می‌کردند. فرمانده عمومی سپاه او حَنَنیا بود. <span class="verse-marker">۱۲</span>فرماندهان نظامی را سرکردگان خانواده‌ها تشکیل می‌دادند. اینها همه مردان شجاع و جنگجو و تعداد شان دوهزار و ششصد نفر بود <span class="verse-marker">۱۳</span>و یک سپاه سیصد و هفت هزار و پنجصد نفری را که از شاه دفاع و در برابر دشمن جنگ می‌کرد، تحت ادارۀ خود داشتند. <span class="verse-marker">۱۴</span>عُزیا همۀ آن‌ها را با کلاهِ‌آهنی، زره، کمان و فلاخن مجهز ساخت. <span class="verse-marker">۱۵</span>منجنیق‌هائی را که در اورشلیم بوسیلۀ کارگران ماهر ساخته شده بودند، در اختیار خود داشت که می‌توانستند سنگهای بسیار بزرگی را پرتاب کنند. به این ترتیب، شهرت عُزیا در همه جا پخش شد و قدرت زیادی پیدا کرد، زیرا از کمک فوق‌العادۀ خداوند برخوردار بود. </p>
  <h3>گناه، جزا و مرگ عُزیا </h3>
  <p>
    <span class="verse-marker">۱۶</span>اما قدرت و شهرت، او را مغرور ساخت و همین غرور او بود که سرانجام اسباب نابودی او را فراهم کرد، زیرا در مقابل خداوند گناه ورزید و شخصاً بداخل عبادتگاه رفت و بر قربانگاه آن خوشبوئی دود کرد. <span class="verse-marker">۱۷</span>عَزریای کاهن و هشتاد نفر از کاهنان شجاع بدنبال او رفتند <span class="verse-marker">۱۸</span>و مانع کار او شدند و به او گفتند: «این کار، وظیفۀ کاهنان اولادۀ هارون است که برای امور عبادتگاه تقدیس شده‌اند. تو حق نداری که این کار را بکنی. از اینجا خارج شو. تو خطای بزرگی را مرتکب شدی و از خداوند اجری نمی‌گیری.» <span class="verse-marker">۱۹</span>عُزیا که منقلی را برای دودکردن خوشبوئی در دست داشت، غضبناک شد و همینکه خشمش بر کاهنان افروخته گردید، ناگهان در مقابل آن‌ها، در پهلوی قربانگاهِ عبادتگاه خداوند، لکۀ بَرَص در پیشانی او پیدا شد. <span class="verse-marker">۲۰</span>وقتی عَزَریا و کاهنان آن لکه را در پیشانی او دیدند، فوراً او را از آنجا بیرون بردند، در حقیقت خود او هم می‌خواست هرچه زودتر از آنجا خارج شود، زیرا خداوند او را به آن مرض مبتلا ساخت. </p>
  <p>
    <span class="verse-marker">۲۱</span>بنابران، عُزیا تا به آخر عمر خود به آن مرض دچار بود و بخاطر آن در یک خانه‌ای، جدا از مردم و دور از عبادتگاه خداوند بسر می‌برد. پسرش، یوتام سرپرست خاندان شاهی بود و امور مملکت را اداره می‌کرد. </p>
  <p>
    <span class="verse-marker">۲۲</span>بقیۀ وقایع دوران سلطنت عُزیا را، از اول تا آخر، اشعیای نبی، پسر آموص ثبت کتاب کرده است. <span class="verse-marker">۲۳</span>وقتی عُزیا فوت کرد و با پدران خود پیوست او را، باوجودیکه مرض جذام داشت، در مقبرۀ پادشاهان بخاک سپردند و پسرش، یوتام جانشین او شد. </p>
  <a id="c27"></a>
  <h2>فصل بیست و هفتم </h2>
  <h3>یوتام، پادشاه یَهُودا </h3>
  <h4>(همچنین در دوم پادشاهان ۱۵:‌۳۲‌ـ‌۳۸) </h4>
  <p>
    <span class="verse-marker">۱</span>یوتام بیست و پنج ساله بود که به سلطنت رسید و مدت شانزده سال در اورشلیم پادشاهی کرد. نام مادرش یروشه، دختر صادوق بود. <span class="verse-marker">۲</span>او مثل پدر خود با کارهای نیک خود رضایت خداوند را حاصل کرد، اما برعکس پدر خود بداخل عبادتگاه نرفت، زیرا می‌دانست که گناه محسوب می‌شود. لیکن مردم یَهُودا هنوز هم به فساد و اعمال زشت خود ادامه می‌دادند. </p>
  <p>
    <span class="verse-marker">۳</span>یوتام دروازۀ فوقانی عبادتگاه خداوند را ساخت و بر دیوار عوفل یک تعداد تعمیراتی را آباد کرد. <span class="verse-marker">۴</span>برعلاوه، شهرهائی هم در کشور یَهُودا و چندین قلعه و برج در جنگلها ساخت. <span class="verse-marker">۵</span>با پادشاه عَمونی جنگید و او را شکست داد. عَمونی ها سه هزار و چهارصد کیلوگرام نقره، یکهزار تُن گندم و یکهزار تُن جو به او می‌دادند. آن‌ها در سال دوم و سوم هم همان مقدار جزیه را دادند، <span class="verse-marker">۶</span>چون رفتار و کردار یوتام در حضور خداوند راست و صادقانه بود، بنابران، صاحب قدرت زیادی شد. </p>
  <p>
    <span class="verse-marker">۷</span>بقیۀ وقایع دوران سلطنت یوتام، جنگها و شیوه و رفتار او در کتاب تاریخ پادشاهان اسرائیل و یَهُودا ثبت‌اند. <span class="verse-marker">۸</span>یوتام بیست و پنج ساله بود که پادشاه شد و مدت شانزده سال در اورشلیم سلطنت کرد. <span class="verse-marker">۹</span>وقتی مُرد او را در شهر داود بخاک سپردند و پسرش، احاز جانشین او شد. </p>
  <a id="c28"></a>
  <h2>فصل بیست و هشتم </h2>
  <h3>آحاز، پادشاه یَهُودا </h3>
  <h4>(همچنین در دوم پادشاهان ۱۶:‌۱‌ـ‌۵) </h4>
  <p>
    <span class="verse-marker">۱</span>آحاز بیست ساله بود که پادشاه شد و مدت شانزده سال در اورشلیم سلطنت کرد. خداوند از اعمال او راضی نبود و براه جد خود، داود نرفت، <span class="verse-marker">۲</span>بلکه راه و روش پادشاهان اسرائیل را تعقیب کرد. او حتی بت بَعل را ساخت <span class="verse-marker">۳</span>و در قربانگاه وادی بنی‌هِنوم خوشبوئی دود کرد. به پیروی از کردار زشت اقوامی که خداوند آن‌ها را از سر راه مردم اسرائیل راند، پسران خود را قربانی کرد. <span class="verse-marker">۴</span>در مراسم قربانی و دود کردن خوشبوئی در معابد بالای تپه‌ها و زیر هر درخت سبز، شرکت نمود. </p>
  <p>
    <span class="verse-marker">۵</span>بنابران، خداوند، خدای او، به‌دست پادشاه سوریه مغلوبش ساخت. پادشاه سوریه تعداد زیادی از عساکر او را اسیر گرفت و به دمشق بُرد. پادشاه اسرائیل هم او را مغلوب کرد و تعداد بی‌حسابی از سپاه او بقتل رسیدند. <span class="verse-marker">۶</span>فَقَح (پسر رِملیا) پادشاه اسرائیل، یکصد و بیست هزار نفر را که همه مردان جنگجو بودند، در یک روز در یَهُودا کشت، زیرا آن‌ها خداوند، خدای پدران خود را ترک کردند. <span class="verse-marker">۷</span>بعد زِکری که یک مرد شجاع اسرائیلی بود، شهزاده مَعَسیا، عزریقام، فرمانده گارد سلطنتی و اَلقانَه را که شخص دوم در دربار شاه بود بقتل رساند. <span class="verse-marker">۸</span>سپاه اسرائیل، دوصد هزار نفر از زن و پسر و دختر مردم یَهُودا را باوجودیکه خویشاوندان آن‌ها بودند، اسیر گرفتند و با غنیمت زیادی به سامره بردند. </p>
  <h3>عودید نبی </h3>
  <p>
    <span class="verse-marker">۹</span>اما عودید، یکی از انبیای خداوند که در سامره بود، به ملاقات عساکری که از جنگ برگشته بودند، رفت و به آن‌ها گفت: «چون خداوند، خدای اجداد تان بر مردم یَهُودا قهر شد، آن‌ها را به‌دست شما تسلیم کرد، اما شما از روی خشم آن‌ها را بقتل رساندید و خبر آن فاجعه به آسمان رسید. <span class="verse-marker">۱۰</span>حالا شما می‌خواهید زن و مرد مردم یَهُودا را غلام خویش بسازید. آیا خود شما در مقابل خداوند، خدای تان هیچ گناهی نکرده‌اید؟ <span class="verse-marker">۱۱</span>پس به حرف من گوش بدهید و خویشاوندان تان را که اسیر گرفته‌اید، واپس به خانه‌های شان بفرستید، در غیر آن خشم شدید خداوند بر سر تان خواهد آمد.» </p>
  <p>
    <span class="verse-marker">۱۲</span>یک عده از رهبران افرایمی هم به مخالفت برخاستند. آن‌ها عبارت بودند از عَزَریا پسر یَهُوحانان، بَرَکیا پسر مِشُلیموت، یَحِزقیا پسر شلوم و عماسا پسر حَدلای. <span class="verse-marker">۱۳</span>آن‌ها به کسانی که از جنگ برگشته بودند گفتند: «شما نمی‌بایست اسیران را به اینجا بیاورید، زیرا با این کار تان ما را در حضور خداوند گناهکار می‌سازید. ما خود ما زیاد گناه کرده‌ایم و شما می‌خواهید به گناه ما بیفزائید. این عمل شما سبب خواهد شد که قهر و غضب خداوند بر سر ما بیاید.» <span class="verse-marker">۱۴</span>بنابران، مردان مسلح همه اسیران را با همه غنیمتی که آورده بودند پیش رهبران قوم و مردم بردند. <span class="verse-marker">۱۵</span>آنگاه رهبران نامبرده به اسیرانِ که برهنه بودند، از آن غنیمت لباس دادند که تن خود را بپوشانند. همچنین پاپوش، خوردنی و نوشیدنی هم برای شان تهیه نمودند. کسانی را که مریض و ناتوان بودند بر خرها سوار کردند و پیش خویشاوندان شان به اریحا که شهر درختان خرما بود، بردند و بعد خودشان به سامره برگشتند. </p>
  <h3>شکست و مرگ آحاز </h3>
  <h4>(همچنین در دوم پادشاهان ۱۶:‌۷‌ـ‌۹) </h4>
  <p>
    <span class="verse-marker">۱۶</span>در همین وقت آحاز پادشاه دست کمک بسوی پادشاه آشور دراز کرد، <span class="verse-marker">۱۷</span>زیرا ادومیان بار دیگر بر یَهُودا حمله کردند، آن‌ها را شکست دادند و مردم شان را اسیر گرفتند. <span class="verse-marker">۱۸</span>فلسطینی‌ها هم به شهرهائی که در دامنۀ کوهها و جنوب یَهُودا بودند حمله آوردند و شهرهای بیت‌شمس، اَیَلون، جِدیروت، سوکوه، تِمنَه و جِمزو را با دهات شان تصرف کرده در آنجا سکونت اختیار نمودند. <span class="verse-marker">۱۹</span>خداوند بخاطر اعمال زشت آحاز، پادشاه یَهُودا، مردم یَهُودا را خوار و ذلیل ساخت، زیرا او مردم را گمراه کرد و در برابر خداوند مرتکب گناه بزرگی شد. <span class="verse-marker">۲۰</span>اما وقتیکه تِلغَت پِلناسَر، پادشاه آشور به یَهُودا رسید، بعوض اینکه به او کمک کند، مشکلات زیادی برای او فراهم کرد <span class="verse-marker">۲۱</span>و باوجودیکه آحاز از خزانه‌های عبادتگاه خداوند و قصر شاهی به او جزیه داد، اما فایده‌ای برایش نکرد. </p>
  <h3>گناهان آحاز </h3>
  <p>
    <span class="verse-marker">۲۲</span>آحاز پادشاه در آن دوران درماندگی و بیچارگی بیش از بیش در برابر خداوند گناه ورزید. <span class="verse-marker">۲۳</span>زیرا برای خدایان مردم دمشق که او را شکست دادند، قربانی کرد و گفت: «چون آن خدایان به پادشاهان سوریه کمک کردند من هم برای شان قربانی می‌کنم تا به من هم کمک نمایند.» اما آن‌ها برعکس، سبب بربادی او و تمام مردم اسرائیل شدند. <span class="verse-marker">۲۴</span>آحاز ظروف و وسایل عبادتگاه خداوند را جمع کرد و همه را تکه تکه کرد، دروازه‌های عبادتگاه خداوند را بست و برای خود در هر گوشه و کنار شهر اورشلیم قربانگاه ساخت. <span class="verse-marker">۲۵</span>معابد بلند در تمام شهرهای یَهُودا آباد کرد تا برای خدایان بیگانه خوشبوئی دود کند. به این ترتیب آتش خشم خداوند، خدای اجداد خود را شعله‌ور ساخت. </p>
  <p>
    <span class="verse-marker">۲۶</span>بقیۀ وقایع دوران سلطنت آحاز، رفتار و کردار او از اول تا آخر در کتاب تاریخ پادشاهان یَهُودا و اسرائیل نوشته شده‌اند. <span class="verse-marker">۲۷</span>وقتی آحاز فوت کرد و با پدران خود پیوست، جنازۀ او را در شهر اورشلیم بردند، اما در مقبرۀ پادشاهان اسرائیل دفن نکردند و پسرش، حِزقیا بجای او پادشاه شد. </p>
  <a id="c29"></a>
  <h2>فصل بیست و نهم </h2>
  <h3>حِزقیا، پادشاه یَهُودا </h3>
  <h4>(همچنین در دوم پادشاهان ۱۸:‌۱‌ـ‌۳) </h4>
  <p>
    <span class="verse-marker">۱</span>حزقیا در بیست و پنج سالگی به سلطنت رسید و مدت بیست و نُه سال در اورشلیم پادشاهی کرد. مادرش دختر زکریا بود و اَبِیَه نام داشت. <span class="verse-marker">۲</span>او مثل جد خود داود، با اعمال نیک خود رضایت و خوشنودی خداوند را حاصل کرد. </p>
  <p>
    <span class="verse-marker">۳</span>حِزقیا در ماه اول سال اول سلطنت خود دروازه‌های عبادتگاه را باز و ترمیم کرد. <span class="verse-marker">۴</span>او کاهنان و لاویان را برای یک جلسه در میدان شمالی عبادتگاه فراخواند <span class="verse-marker">۵</span>و خطاب به آن‌ها کرده گفت: «شما ای لاویان، به سخنان من گوش بدهید! طهارت کنید و عبادتگاه خداوند، خدای اجداد تان را تقدیس نمائید. چیزهای نجس را از آن عبادتگاه بیرون کنید. <span class="verse-marker">۶</span>پدران ما خیانت کردند و با اعمال زشت خود خداوند، خدای ما را ناراضی ساختند. آن‌ها او را ترک کردند و از عبادتگاه خداوند روی برگردانیدند. <span class="verse-marker">۷</span>دروازه‌های عبادتگاه را بستند و چراغ‌هایش را خاموش نمودند. در عبادتگاه پاک خدای اسرائیل دیگر خوشبوئی دود نکردند و قربانی سوختنی اهداء ننمودند. <span class="verse-marker">۸</span>بنابران، غضب خداوند بر مردم یَهُودا و اورشلیم آمد. و قراریکه می‌بینید، خداوند سبب شد دشمنان آن‌ها را به وحشت بیندازند و مورد تمسخر قرار دهند. <span class="verse-marker">۹</span>به همین خاطر، پدران ما با دَم شمشیر دشمن کشته شدند و پسران، دختران و زنان ما به اسارت رفتند. <span class="verse-marker">۱۰</span>حالا آرزوی من این است که با خداوند، خدای اسرائیل پیمانی ببندم تا خشم سوزندۀ او از سر ما رفع شود. <span class="verse-marker">۱۱</span>فرزندان من، وظیفۀ تانرا از روی ایمان و اخلاص بجا آورید، زیرا خداوند شما را برگزیده است که در حضور او کمربستۀ خدمت باشید و برای او خوشبوئی دود کنید.» </p>
  <h3>تقدیس عبادتگاه </h3>
  <p>
    <span class="verse-marker">۱۲-۱۴</span>آنگاه از لاویانی که آنجا بودند این عده آمادۀ خدمت شدند: </p>
  <p>از خانوادۀ قُهاتی ها: مَحَت پسر عَماسای و یوئیل پسر عَزَریا </p>
  <p>از خانوادۀ مراری: قیس پسر عبدی و عَزَریا پسر یَهلَل‌ئیل </p>
  <p>از خانوادۀ جرشونی ها: یوآخ پسر زِمه و عِیدَن پسر یوآخ </p>
  <p>از خانوادۀ الیصافان: شِمری و یعی‌ئیل </p>
  <p>از خانوادۀ آساف: زَکَریا و مَتَنیا </p>
  <p>از خانوادۀ هیمان: یحیئیل و شِمعی </p>
  <p>از خانوادۀ یدوتون: شِمَعیه و عُزی‌ئیل. </p>
  <p>
    <span class="verse-marker">۱۵</span>این اشخاص برادران خود را جمع نموده طهارت کردند و قرار امر شاه و کلام خداوند، بداخل عبادتگاه رفته آنرا تقدیس نمودند. <span class="verse-marker">۱۶</span>کاهنان اطاق اندرون عبادتگاه را پاک کردند و همه چیزهای نجس را که در آنجا یافتند به حویلی عبادتگاه بردند و سپس لاویان همه را از آنجا به وادی قِدرون بردند. <span class="verse-marker">۱۷</span>مراسم تقدیس را در روز اول ماه اول شروع کردند. در روز هشتم به دهلیز عبادتگاه رسیدند. هشت روز دیگر هم کار کردند تا اینکه کار تقدیس تمام شد و در روز شانزدهم ماه عبادتگاه خداوند برای عبادت آماده گردید. </p>
  <p>
    <span class="verse-marker">۱۸</span>بعد لاویان پیش حزقیا پادشاه رفتند و به او گفتند: «ما کار تقدیس عبادتگاه را با قربانگاه قربانی سوختنی و وسایل آن، میز نان مقدس و ظروف آن تمام کردیم. <span class="verse-marker">۱۹</span>همچنین تمام ظروفی را که آحاز پادشاه در دوران سلطنت خود، وقتیکه از خداوند رو برگردانیده و از عبادتگاه بیرون کرده بود دوباره بداخل عبادتگاه آوردیم و آماده و تقدیس کردیم و در پیشروی قربانگاه خداوند قرار دادیم.» </p>
  <p>
    <span class="verse-marker">۲۰</span>آنگاه حزقیا پادشاه بزودی همۀ مأمورین شهر را جمع کرد با آن‌ها یکجا به عبادتگاه خداوند رفتند. <span class="verse-marker">۲۱</span>در آنجا هفت گاو، هفت قوچ، هفت بره و هفت بُز نر را بعنوان کفارۀ گناه برای سلطنت، عبادتگاه و مردم یَهُودا آوردند و شاه به کاهنان اولادۀ هارون امر کرد که آن‌ها را بر قربانگاه خداوند قربانی کنند. <span class="verse-marker">۲۲</span>پس آن‌ها گاوها را کشتند و خون آن‌ها را بر قربانگاه پاشیدند. بعد قوچها را کشتند و خون آن‌ها را هم بر قربانگاه پاشیدند <span class="verse-marker">۲۳</span>و در آخر هفت بُز نر را جهت کفارۀ گناه بحضور جمعیت آوردند و دستهای خود را بر آن‌ها گذاشتند. <span class="verse-marker">۲۴</span>بعد کاهنان آن‌ها را کشتند و خون آن‌ها را بعنوان کفارۀ گناهِ تمام مردم اسرائیل بر قربانگاه پاشیدند، زیرا پادشاه امر کرده بود که قربانی گناه و قربانی سوختنی برای تمام اسرائیل تقدیم شود. </p>
  <p>
    <span class="verse-marker">۲۵</span>حزقیا، قرار امری که خداوند به توسط جاد پیغمبر و ناتان نبی به داود داده بود لاویان را با دایره و چنگ و رباب در عبادتگاه خداوند گماشت. <span class="verse-marker">۲۶</span>پس لاویان با همان آلات موسیقی که داود می‌نواخت و کاهنان با سُرنا آماده ایستادند. <span class="verse-marker">۲۷</span>بعد حزقیا امر کرد که قربانی سوختنی را بر قربانگاه تقدیم کنند. با شروع مراسم قربانی سرود حمد خداوند را خواندند و سُرنا و آلات موسیقی داود آنرا همراهی کردند. <span class="verse-marker">۲۸</span>تمام حاضرین به سجده افتادند و تا پایان مراسم سرایندگان سرائیدند و نوازندگان ساز خود را نواختند. <span class="verse-marker">۲۹</span>پس از پایان مراسم، پادشاه و حاضرین زانو زده خدا را پرستش کردند. <span class="verse-marker">۳۰</span>در آخر، حزقیا و رهبران قوم به لاویان امر کردند تا سرود حمد خداوند را که داود و آساف نوشته بودند بخوانند و آن‌ها با خوشی و سرور زیاد نوای حمد خداوند را سرودند و مردم زانو زده خدا را پرستش کردند. </p>
  <p>
    <span class="verse-marker">۳۱</span>بعد حزقیا گفت: «چون مراسم تقدیس انجام شد، حالا باید قربانی شکرانگی را به عبادتگاه خداوند بیاورید.» مردم همگی قربانی شکرانگی را آوردند و همچنین کسان دیگر قرار دلخواه حیواناتی جهت قربانی سوختنی هم آوردند <span class="verse-marker">۳۲</span>که جمله هفتاد گاو نر، صد قوچ و دوهزار بره بود. <span class="verse-marker">۳۳</span>برعلاوه ششصد گاو و سه هزار گوسفند هم قربانی کردند تا مردم بخورند. <span class="verse-marker">۳۴</span>اما چون تعداد کاهنان کم بود و نمی‌توانستند همه قربانی ها را پوست کنند، بنابران، تا که سایر کاهنان خود را تقدیس کردند برادران شان، یعنی لاویان حاضر شدند که برای انجام کار با آن‌ها کمک نمایند. (لاویان نسبت به کاهنان در اجرای امور عبادتگاه صادق‌تر بودند.) <span class="verse-marker">۳۵</span>به اضافۀ قربانی‌های سوختنی، مقدار زیادی چربی و دُنبۀ قربانی سلامتی و نوشیدنی هم تقدیم شد. </p>
  <p>سرانجام، عبادتگاه خداوند برای عبادت آماده شد. <span class="verse-marker">۳۶</span>حزقیا و همۀ مردم از اینکه خداوند به آن زودی در اجرای کارهای شان کمک کرد، خوشحال بودند. </p>
  <a id="c30"></a>
  <h2>فصل سی ام </h2>
  <h3>اعلان عید فِصَح </h3>
  <p>
    <span class="verse-marker">۱-۳</span>چون مردم نتوانستند که در وقت معین، یعنی در ماه اول سال عید فِصَح را تجلیل کنند و بخاطریکه کاهنان به تعداد کافی تقدیس نشده بودند و برعلاوه، مردم زیاد هم نتوانستند که در اورشلیم جمع شوند، حِزقیا، مقامات دولتی و تمام مردم اورشلیم تصمیم گرفتند که مراسم عید را در ماه دوم برگزار نمایند. بنابران، حِزقیا پادشاه، نامه‌هائی بسراسر اسرائیل و یَهُودا و همچنین به قبایل افرایم و مَنَسّی فرستاد و از آن‌ها دعوت کرد که به عبادتگاه خداوند بیایند و به افتخار نام خداوند، خدای اسرائیل مراسم عید فِصَح را تجلیل کنند. <span class="verse-marker">۴</span>پس این نظریه مورد پسند شاه و جمعیت قرار گرفت <span class="verse-marker">۵</span>که به تمام مردم ـ از بئرشِبع تا دان ـ اعلان شود تا همۀ قوم مراسم عید فِصَح را به افتخار نام خداوند، خدای اسرائیل برگزار کنند، زیرا از مدت زیادی تا آن زمان با آن تعداد کثیر مردم تجلیل نشده بود. <span class="verse-marker">۶</span>پس قاصدان شاه بسراسر اسرائیل و یَهُودا رفتند و فرمان پادشاه را که حاوی این مضمون بود برای شان رساندند: </p>
  <p>«ای قوم اسرائیل، بسوی خداوند، خدای ابراهیم و اسحاق و اسرائیل برگردید زیرا او شما را هم که از دست پادشاهان آشور فرار کرده‌اید، بسوی خود فراخواند. <span class="verse-marker">۷</span>مثل پدران و برادران تان نباشید که از خداوند، خدای اجداد خود نافرمانی کردند و اینک می‌بینید که خداوند همه را از بین برد. <span class="verse-marker">۸</span>مانند اجداد خود سرسختی نکنید، بلکه بحضور خداوند، سر تواضع و فروتنی خم نمائید. به عبادتگاه او که آنرا تا به ابد تقدیس نموده است، بیائید و او را پرستش نمائید تا خشم شدید او از سر تان رفع شود، <span class="verse-marker">۹</span>زیرا اگر بسوی خداوند برگردید، کسانی که خویشاوندان و فرزندان تان را به اسارت برده‌اند، بر آن‌ها رحم می‌کنند و آن‌ها را به این سرزمین پیش شما بر‌می‌گردانند، زیرا که خداوند رحیم و مهربان است. اگر بسوی او برگردید او هم از شما رو بر‌نمی‌گرداند.» </p>
  <p>
    <span class="verse-marker">۱۰</span>پس قاصدان به سرزمین افرایم و مَنَسّی و تا زبولون، از یک شهر به شهر دیگری رفتند، اما مردم به آن‌ها خندیدند و مسخرۀ شان کردند. <span class="verse-marker">۱۱</span>تنها عدۀ کمی از قبیلۀ اَشیر، مَنَسّی و زبولون حاضر شدند که به اورشلیم بروند. <span class="verse-marker">۱۲</span>با کمک خداوند، مردم یَهُودا هم یکدل شدند و از فرمان شاه و مأمورین دولت، به پیروی از کلام خداوند، اطاعت کردند. </p>
  <h3>عید فِصَح جشن گرفته می‌شود </h3>
  <p>
    <span class="verse-marker">۱۳</span>به این ترتیب، در ماه دوم تعداد زیادی از مردم برای برگزاری عید نان فطیر در اورشلیم یکجا شدند و جمعیت بزرگی را تشکیل دادند. <span class="verse-marker">۱۴</span>آنگاه دست به‌کار شدند و قربانگاه‌های بت‌پرستان را که در اورشلیم بودند، ویران کردند، همچنین قربانگاه‌های خوشبوئی دودکردنی را از جای شان کندند و در وادی قِدرون انداختند. <span class="verse-marker">۱۵</span>در روز چهاردهم ماه دوم برۀ فِصَح را کشتند. آن وقت کاهنان و لاویان که قرار اصول مذهبی تقدیس نشده بودند، شرمیدند و خود را تقدیس کردند و قربانی سوختنی را به عبادتگاه خداوند آوردند. <span class="verse-marker">۱۶</span>و طبق شریعت موسی، مرد خدا، به وظایف خود مصروف شدند. لاویان خون قربانی را به کاهنان می‌دادند و آن‌ها خون را بر قربانگاه می‌پاشیدند. <span class="verse-marker">۱۷-۱۹</span>چون بسیاری از حاضرین در آنجا خود را تقدیس نکرده بودند، بنابران، لاویان گوسفند فِصَح را برای شان قربانی می‌کردند. همچنین مردم قبایل افرایم، مَنَسّی، زبولون و ایسَسکار با وجودیکه طهارت نکرده بودند، مخالف اصول شریعت از طعام عید فِصَح می‌خوردند. اما حِزقیا برای شان دعا کرده گفت: «خداوند مهربان همه کسانی را که مایلند راه خداوند، خدای پدران خود را تعقیب کنند، ببخشد، هرچند که آن‌ها قرار اصول شریعت تقدیس نشده‌اند.» <span class="verse-marker">۲۰</span>خداوند دعای حِزقیا را قبول فرمود و مردم صدمه‌ای ندیدند. <span class="verse-marker">۲۱</span>مردم اسرائیل که در اورشلیم حضور داشتند، با کمال خوشی مراسم عید نان فطیر را برای هفت روز تجلیل کردند. لاویان و کاهنان خداوند را با ساز و نوای موسیقی حمد و ثنا فرستادند. <span class="verse-marker">۲۲</span>و حِزقیا لاویانی را که در خدمت به خداوند لیاقت و پشت کار نشان دادند تشویق نمود. به این ترتیب، مدت هفت روز از غذای عید خوردند، قربانی سلامتی تقدیم کردند و مراتب شکرانگی را به بارگاه خداوند، خدای اجداد خود عرض نمودند. </p>
  <p>
    <span class="verse-marker">۲۳</span>بعد تمام حاضرین موافقه کردند که مراسم عید را برای هفت روز دیگر برگزار کنند، بنابران، یک هفتۀ دیگر را هم با خوشی سپری نمودند. <span class="verse-marker">۲۴</span>حِزقیا، پادشاه یَهُودا به حاضرین یک هزار گاو و هفت هزار گوسفند برای قربانی داد. و مأمورین دولت هم به مردم یک هزار گاو و ده هزار گوسفند دادند و در آن روزها تعداد زیادی از کاهنان خود را تقدیس کردند. <span class="verse-marker">۲۵</span>تمام مردم یَهُودا، کاهنان، لاویان و همه کسانی که از اسرائیل آمده بودند، با بیگانگان ساکن اسرائیل و یَهُودا وقت بسیار خوشی داشتند <span class="verse-marker">۲۶</span>و در شهر اورشلیم یک عالم خوشی و سُرُور برپا بود. و از زمان سلیمان، پسر داود تا آن روز چنان مراسم با شکوهی در اورشلیم دیده نشده بود. <span class="verse-marker">۲۷</span>بعد کاهنان و لاویان از جا برخاستند و قوم را برکت دادند و خداوند از جایگاه مقدس خود در آسمان دعای آن‌ها را شنید. </p>
  <a id="c31"></a>
  <h2>فصل سی و یکم </h2>
  <h3>تخریب بتخانه‌ها </h3>
  <p>
    <span class="verse-marker">۱</span>بعد از آنکه مراسم بپایان رسید، تمام مردم اسرائیل که در آنجا حضور داشتند به همه شهرهای یَهُودا رفتند و بتها را شکستند. بت اَشیره را از بین بردند و معابد بالای تپه‌ها و قربانگاههائی را که در یَهُودا، بنیامین، افرایم و مَنَسّی بودند، همه را ویران کردند. بعد همگی به خانه‌های خود برگشتند. </p>
  <h3>تعیین وظایف لاویان </h3>
  <p>
    <span class="verse-marker">۲</span>حزقیا لاویان را به دسته‌های مختلف تقسیم کرد تا هر دسته وظیفۀ خاصی را اجراء کند: از قبیل تقدیم قربانی‌های سوختنی و سلامتی، اشتراک در مراسم عبادت، پاسبانی از دروازه‌های عبادتگاه و ادای شکرانگی و ذکر حمد و سپاس خداوند. <span class="verse-marker">۳</span>پادشاه یک حصه از دارائی شخصی خود را جهت قربانی‌های سوختنی تعیین کرد تا هر صبح و شام، در ماه نو و عید ها مطابق شریعت موسی تقدیم شوند. <span class="verse-marker">۴</span>او همچنین به مردم اورشلیم امر کرد که مایحتیاج کاهنان و لاویان را فراهم سازند تا آن‌ها همه وقت خود را وقف خدمت خداوند کنند. <span class="verse-marker">۵</span>بمجردیکه فرمان شاه صادر شد، مردم اسرائیل، برعلاوۀ ده فیصد دارائی خود، محصول نو گندم، شراب، روغن، عسل و دیگر محصولات زمین خود را هم فراوان آوردند. <span class="verse-marker">۶</span>همچنان مردم اسرائیل و یَهُودا که در شهرهای مختلف یهودا زندگی می‌کردند، ده فیصد رمه و گوسفند و هر چیز دیگری را که وقف خداوند کرده بودند، دادند. <span class="verse-marker">۷</span>در ماه سوم آن سال به آوردن هدایا شروع کردند و در ماه هفتم تمام شد و اندازۀ آن آنقدر زیاد بود که پشته‌ها را تشکیل داد. <span class="verse-marker">۸</span>وقتی حزقیا و مأمورین آمدند و آن توده‌ها را دیدند، خداوند را ستایش کردند و قوم برگزیدۀ او، اسرائیل را برکت دادند. <span class="verse-marker">۹</span>حزقیا از کاهنان و لاویان در بارۀ آن توده‌ها سوال کرد. <span class="verse-marker">۱۰</span>عَزریا، رئیس کاهنان که از خانوادۀ صادوق بود، جواب داد: «از روزیکه قوم به آوردن هدیه‌های خود به عبادتگاه خداوند شروع کردند، بقدر کافی از آن خوردیم و این مقدار زیاد باقیمانده را که می‌بینی بخاطر آن است که خداوند به قوم برگزیدۀ خود برکت داده است.» </p>
  <h3>هدیه برای لاویان </h3>
  <p>
    <span class="verse-marker">۱۱</span>بعد پادشاه امر کرد که چند تحویلخانه در عبادتگاه خداوند بسازند و امر او اجراء شد. <span class="verse-marker">۱۲</span>مردم با کمال خوشی هدیه و عُشریه دادند و برعلاوه، چیزهای دیگری هم وقف کردند. کُونَنیای لاوی آمر مسئول تحویلخانه‌ها بود و برادرش، شِمعی شخص دوم، <span class="verse-marker">۱۳</span>و یحیئیل، عَزَریا، نَحَت، عَسائیل، یَریموت، یُوزاباد، اِیلیئیل، یِسمَخیا، مَحَت و بنایا معاونین کُونَنیا و برادرش بودند که از طرف حزقیا و عَزَریا، رئیس عبادتگاه خداوند مقرر شده بودند. <span class="verse-marker">۱۴</span>قورَح پسر یِمنَۀ لاوی دروازه‌بان دروازۀ شرقی مسئول تحویل و توزیع اوقاف و هدایائی بود که مردم داوطلبانه و بخوشی خود برای خداوند می‌آوردند. <span class="verse-marker">۱۵</span>عِیدَن، مِنیامین، یشوع، شِمَعیه، اَمَریا و شِکَنیا معاونین او بودند که با صداقت در مورد توزیع سهم کوچک و بزرگ اعضای خانواده‌های کاهنان در شهرهای شان کمک می‌کردند. <span class="verse-marker">۱۶</span>برعلاوه به افراد ذکور سه ساله و بالا‌تر که نام شان در نسب‌نامه شامل بود و در عبادتگاه خداوند به وظایف مختلف روزمره مصروف بودند، سهمیه‌ای توزیع می‌کردند. <span class="verse-marker">۱۷</span>نام کاهنان در نسب‌نامۀ شان و از لاویان بیست ساله و بالا‌تر تحت نام فرقۀ شان ثبت شده بود. <span class="verse-marker">۱۸</span>کودکان، زنان، پسران و دختران هم در نسب‌نامه شامل بودند. <span class="verse-marker">۱۹</span>برای پسران هارون، یعنی کاهنانی که در اطراف شهرها زندگی می‌کردند، یکی از کاهنان مقرر شده بود تا آذوقه و دیگر مایحتیاج هر مرد شان را که در نسب‌نامۀ لاویان شامل بود، فراهم کند. </p>
  <p>
    <span class="verse-marker">۲۰</span>به این ترتیب حزقیا کار توزیع مواد لازمه را در سراسر سرزمین یَهُودا ترتیب داد و آنچه را که مورد پسند خداوند، خدای او بود انجام داد. <span class="verse-marker">۲۱</span>و برای خدمت در عبادتگاه خداوند و مطابعت از احکام شریعت از روی ایمان و دل و جان کوشش زیاد بخرج داد و در همه کارها موفق شد. </p>
  <a id="c32"></a>
  <h2>فصل سی و دوم </h2>
  <h3>آشوریان اورشلیم را محاصره می‌کنند </h3>
  <h4>(همچنین در دوم پادشاهان ۱۸:‌۱۳ و اشعیا ۳۶:‌۱) </h4>
  <p>
    <span class="verse-marker">۱</span>بعد از مدتی و پس از آنکه حزقیا آنهمه کارهای نیک را به انجام رسانید، سِناخِریب، پادشاه آشور به یَهُودا حمله آورد و شهرهای مستحکم آنرا محاصره کرد و در نظر داشت که آن‌ها را به تصرف خود درآورد. <span class="verse-marker">۲</span>چون حزقیا خبر شد که سِناخِریب می‌خواهد به اورشلیم هم حمله کند، <span class="verse-marker">۳</span>با مشورۀ مأمورین ملکی و نظامی امر کرد که چشمه‌های آب بیرون شهر را ببندند. <span class="verse-marker">۴</span>و مردم زیادی برای اجرای این کار برای کمک و خدمت حاضر شدند. آب چشمه‌ها را که در جویهای شهر جاری بود بستند و گفتند: «پادشاهان آشور نباید در اینجا بیایند و آب فراوان بیابند.» <span class="verse-marker">۵</span>حزقیا قوای دفاعی خود را بیشتر استحکام بخشید و دیوارهائی جهت جلوگیری از سنگ‌ریزی را که ویران شده بودند، ترمیم کرد و برجهائی بالای آن‌ها بنا نمود. با بنای یک دیوار دیگر بدور آن‌ها شهر را زیادتر مستحکم ساخت. دیواره‌ها را در شهر داود استحکام بخشید و اسلحه و سپرهای زیادی ساخت. <span class="verse-marker">۶</span>فرماندهان نظامی را برای سپاه خود گماشت و همه را در میدان نزدیک شهر جمع کرد و با سخنان تشویق کننده به آن‌ها گفت: <span class="verse-marker">۷</span>«شجاع و با جرأت باشید. از پادشاه آشور و لشکر او ترس و هراس را در دل خود راه ندهید، زیرا همراه ما کسی است که بزرگتر از او است. <span class="verse-marker">۸</span>پادشاه آشور از انسان کمک می‌گیرد، اما مددگار ما خداوند است که در جنگ با دشمن، به ما کمک می‌کند.» سخنان حزقیا قوم را دلگرم کرد و همگی جرأت یافتند. </p>
  <h3>سِناخِریب مردم اورشلیم را مسخره می‌کند </h3>
  <h4>(همچنین در دوم پادشاهان ۱۸:‌۱۷‌ـ‌۳۷ و اشعیا ۳۶:‌۲‌ـ‌۲۲) </h4>
  <p>
    <span class="verse-marker">۹</span>سِناخِریب با همه قوای خود در شهر لاکیش موضع گرفته بود. او از آنجا نمایندگان خود را پیش حزقیا، پادشاه یَهُودا و مردم آن در اورشلیم فرستاد. <span class="verse-marker">۱۰</span>آن‌ها گفتند: «سِناخِریب پادشاه آشور چنین می‌گوید: آیا می‌توانید از این محاصره جان سالم بدر برید؟ <span class="verse-marker">۱۱</span>حزقیا شما را فریب می‌دهد. او می‌خواهد که شما از قحطی و تشنگی بمیرید و می‌گوید: «خداوند، خدای ما، ما را از دست پادشاه آشور نجات می‌دهد.» <span class="verse-marker">۱۲</span>آیا خود حزقیا نبود که بتخانه‌ها و قربانگاهها را ویران کرد و به مردم یَهُودا و اورشلیم گفت که در مقابل یک قربانگاه عبادت کنید و بر همان قربانگاه قربانی سوختنی تقدیم نمائید؟ <span class="verse-marker">۱۳</span>آیا خبر ندارید که من و اجدادم چه بلائی بر سر کشورهای دیگر آوردیم؟ آیا خدایان آن ممالک توانستند که کشورهای خود را از دست ما نجات بدهد؟ <span class="verse-marker">۱۴</span>هیچکدام از خدایان آن کشورها که اجداد من مردم شان را بکلی نابود کرد، نتوانست مردم خود را از دست شان رهائی بخشد. پس خدای شما چطور می‌تواند شما را نجات بدهد؟ <span class="verse-marker">۱۵</span>بنابران، نگذارید که حزقیا شما را فریب بدهد و گمراه کند. حرف او را باور نکنید، زیرا در صورتیکه خدای هیچ قومی و هیچ سلطنتی نتوانست مردم خود را از دست اجداد من نجات بدهد، پس خدای شما چطور می‌تواند که شما را از دست ما رهائی بخشد؟» </p>
  <h3>قتل سِناخِریب </h3>
  <h4>(همچنین در دوم پادشاهان ۱۹:‌۹‌ـ‌۱۳ و اشعیا ۳۷:‌۸‌ـ‌۳۸) </h4>
  <p>
    <span class="verse-marker">۱۶</span>نمایندگان سِناخِریب حرفهای دیگری هم برضد خداوند، خدا و بندۀ او، حزقیا زدند. <span class="verse-marker">۱۷</span>سِناخِریب همچنین نامه‌های توهین‌آمیز علیه خداوند، خدای اسرائیل به این مضمون نوشت: «مثلیکه خدایان ممالک دیگر نتوانستند مردمان خود را از دست من نجات بدهند، خدای حزقیا هم قادر نخواهد بود که قوم خود را از چنگ من رهائی بخشد.» <span class="verse-marker">۱۸</span>آن‌ها با صدای بلند و بزبان عبری به مردم اورشلیم که بر سر دیوار بودند، خطاب کردند که آن‌ها را بترسانند و به وحشت اندازند تا شهر را تصرف کنند. <span class="verse-marker">۱۹</span>آن‌ها در بارۀ خدای اورشلیم طوری حرف زدند که او هم یکی از خدایان ساختۀ دست بشر است. </p>
  <p>
    <span class="verse-marker">۲۰</span>آنگاه حزقیا پادشاه و اشعیای پسر آموص در این باره دعا کردند و فریاد زاری شان بسوی آسمان بلند شد. <span class="verse-marker">۲۱</span>خداوند فرشته‌ای را فرستاد و او همه جنگجویان شجاع، فرماندهان نظامی و سرکردگان اردوی پادشاه آشور را نابود کرد. سِناخِریب شرمنده و سرافگنده به وطن خود برگشت. و وقتیکه به معبد خدای خود داخل شد، پسران خودش او را با شمشیر زدند و کشتند. </p>
  <p>
    <span class="verse-marker">۲۲</span>به این ترتیب، خداوند حزقیا و مردم اورشلیم را از دست دشمن شان، سِناخِریب، پادشاه آشور نجات داد و از هر طرف به او صلح و آرامش عطا کرد. <span class="verse-marker">۲۳</span>بعد همگی برای خدای اورشلیم هدیه و اشیای نفیس برای حزقیا، پادشاه یَهُودا آوردند. و حزقیا از آن روز ببعد در بین تمام اقوام احترام و شهرت پیدا کرد. </p>
  <h3>بیماری و غرور حزقیا </h3>
  <h4>(همچنین در دوم پادشاهان ۲۰:‌۱‌ـ‌۲۰ و اشعیا ۳۸:‌۱‌ـ‌۳؛ ۳۹:‌۱‌ـ‌۸) </h4>
  <p>
    <span class="verse-marker">۲۴</span>در همان روزها حزقیا مریض و نزدیک به مردن شد و بدربار خداوند برای شفای خود دعا کرد. خداوند دعای او را قبول فرمود و با علامه‌ای به او فهماند که شفا می‌یابد. <span class="verse-marker">۲۵</span>اما حزقیا از روی غرور نیکی‌ها و خوبی‌های را که خداوند در حق او کرده بود، نادیده گرفت، بنابران، غضب خداوند بر سر او و مردم اورشلیم آمد. <span class="verse-marker">۲۶</span>لیکن پسانتر حزقیا و مردم اورشلیم از کردۀ خود پشیمان شدند و توبه کردند، پس در دوران زندگی حزقیا غضب خداوند بر ایشان نیامد. </p>
  <p>
    <span class="verse-marker">۲۷</span>حزقیا دارای ثروت و حشمت زیادی بود. خزانه‌های طلا و نقره و جواهرات و انبارهای عطریات و سپر و هرگونه ظروف قیمتی داشت. <span class="verse-marker">۲۸</span>همچنین گدامهای گندم، شراب و روغن و طویله‌هائی هم جهت نگهداری هر نوع حیوانات و گوسفندان برای خود ساخت. <span class="verse-marker">۲۹</span>بهمین ترتیب، شهرهای هم برای خود آباد کرد و رمه و گله‌های زیادی اندوخت، زیرا احسان خدا بود که او صاحب اینهمه دارائی شد. <span class="verse-marker">۳۰</span>همین حزقیا بود که بند آب دریای جیحون را ساخت و جریان آب را به طرف غرب شهر داود گشتاند. <span class="verse-marker">۳۱</span>خلاصه، حزقیا در هر کار خود موفق بود. وقتیکه نمایندگان بابل آمدند تا از او در بارۀ معجزاتی که در آن کشور بعمل آمدند سوال کنند، خداوند او را بحال خودش گذاشت که به آن‌ها جواب بدهد تا این ترتیب، شخصیت و معرفت او معلوم گردد. </p>
  <p>
    <span class="verse-marker">۳۲</span>بقیۀ وقایع دوران سلطنت حزقیا و اعمال نیک او همه در کتاب اشعیای نبی (پسر آموص) و در کتاب تاریخ پادشاهان یَهُودا و اسرائیل نوشته شده‌اند. <span class="verse-marker">۳۳</span>وقتی حزقیا فوت کرد، او را در تپه‌ای که قبرستان اولادۀ داود بود، بخاک سپردند و تمام مردم یَهُودا و اورشلیم جنازۀ او را با احترام خاصی دفن کردند و بعد از او پسرش، مَنَسّی پادشاه شد. </p>
  <a id="c33"></a>
  <h2>فصل سی و سوم </h2>
  <h3>مَنَسّی، پادشاه یَهُودا </h3>
  <h4>(همچنین در دوم پادشاهان ۲۱:‌۱‌ـ‌۹) </h4>
  <p>
    <span class="verse-marker">۱</span>مَنَسّی دوازده ساله بود که پادشاه شد و مدت پنجاه و پنج سال در اورشلیم سلطنت کرد. <span class="verse-marker">۲</span>اعمال و کردار او در نظر خداوند زشت بودند. از راه و روش اقوامی که خداوند آن‌ها را از سر راه قوم اسرائیل دور کرد، پیروی نمود. <span class="verse-marker">۳</span>معابد بالای تپه‌ها را که پدرش، حزقیا ویران نموده بود، دوباره آباد کرد. برای بَعل قربانگاه و همچنین بتهای اَشیره را ساخت. ستارگان آسمان را پرستش و سجده کرد. <span class="verse-marker">۴-۵</span>قربانگاه بت‌پرستان را در هر دو حویلی عبادتگاه خداوند برای پرستش آفتاب، مهتاب و ستارگان آباد کرد، یعنی در همان جائی که خداوند فرموده بود: «نام من در اورشلیم تا به ابد بماند.» <span class="verse-marker">۶</span>مَنَسّی پسران خود را در وادی بن‌هِنوم از آتش گذرانید. او فالبینی، افسونگری و جادوگری می‌کرد و با احضار‌کنندگان ارواح و جادوگران سر و کار داشت. مَنَسّی در نظر خداوند شرارت بسیار ورزیده، خشم او را برافروخت. <span class="verse-marker">۷-۸</span>خداوند به داود و پسرش، سلیمان فرموده بود: «در همین خانه و در اورشلیم که من آنرا از بین تمام شهرهای قبایل اسرائیل برگزیده‌ام، نام خود را برای همیشه می‌گذارم. اگر قوم اسرائیل همه احکام، اوامر و فرایض مرا که بوسیلۀ موسی به آن‌ها داده‌ام، بجا آورند، هرگز نمی‌گذارم که پای شان از این سرزمینی که به پدران شان بخشیده‌ام، بیرون شود.» <span class="verse-marker">۹</span>اما مَنَسّی در همان جایگاه مقدس، یعنی عبادتگاه خداوند، بتهائی را که ساخته بود، قرار داد. او قوم یَهُودا و ساکنین اورشلیم را گمراه ساخت و در نتیجه اعمال و رفتار شان بدتر از شرارت اقوامی شدند که خداوند آن‌ها را از سر راه قوم اسرائیل محو کرده بود. </p>
  <h3>مَنَسّی توبه می‌کند </h3>
  <p>
    <span class="verse-marker">۱۰</span>خداوند به مَنَسّی و مردم او اخطار داد، اما آن‌ها گوش ندادند، <span class="verse-marker">۱۱</span>بنابران، خداوند لشکر پادشاه آشور را به مقابل شان فرستاد. آن‌ها مَنَسّی را با چنگک‌ها دستگیر کردند و بزنجیر برنجی بستند و به بابل بردند. <span class="verse-marker">۱۲</span>بالاخره مَنَسّی در تنگی و ناتوانی خود خداوند، خدای خود را طلب نمود و به حضور خدای اجداد خود بسیار فروتن گردید. <span class="verse-marker">۱۳</span>چون به حضور خدا دعا کرد، او را اجابت نمود، التماس او را شنید و او را دوباره به اورشلیم و سلطنتش برگرداند. آنوقت مَنَسّی دانست که خداوند، او خدا است. </p>
  <p>
    <span class="verse-marker">۱۴</span>مَنَسّی بعداً دیوار خارجی شهر داود را از غرب جیحون، در وادی تا دهن دروازۀ ماهی آباد کرد. همچنین دیوار بسیار بلندی به دورادور شهر عوفل ساخت و در هر شهر مستحکم یَهُودا فرماندهان نظامی را گماشت. <span class="verse-marker">۱۵</span>خدایان بیگانه و بُت را از عبادتگاه خداوند بیرون کرد و همه قربانگاه‌هائی را که ساخته بود، از اورشلیم، از سر کوهی که بر آن عبادتگاه خداوند واقع بود، ویران ساخت و سنگ و خاک آنرا در بیرون شهر انداخت. <span class="verse-marker">۱۶</span>قربانگاه خداوند را دوباره آباد کرد و قربانی‌های صلح و سلامتی و شکرانگی بر آن تقدیم نمود. به مردم یَهُودا امر کرد که خداوند، خدای اسرائیل را بپرستند. <span class="verse-marker">۱۷</span>اما مردم بازهم در معابد بالای تپه‌ها قربانی می‌کردند، مگر فقط برای خداوند، خدای خود. </p>
  <p>
    <span class="verse-marker">۱۸</span>بقیۀ وقایع دوران سلطنت مَنَسّی، دعای او بدربار خداوند و سخنانی را که پیغمبران بنام خداوند، خدای اسرائیل به او گفته بودند، همه در کتاب تاریخ پادشاهان اسرائیل نوشته شده‌اند. <span class="verse-marker">۱۹</span>همچنان مناجات او، ایجاب توبۀ او از جانب خداوند، گناهان و نافرمانی او و جاهائی که در آن‌ها معابد بلند را ساخت و اَشیره و بتها را، پیش از آنکه توبه کند، قرار داد، همگی در کتاب تاریخ پیغمبران ثبت‌اند. <span class="verse-marker">۲۰</span>وقتی مَنَسّی فوت کرد او را در قصر خودش بخاک سپردند و پسرش، آمون جانشین او شد. </p>
  <h3>آمون، پادشاه یَهُودا </h3>
  <h4>(همچنین در دوم پادشاهان ۲۱:‌۱۹‌ـ‌۲۶) </h4>
  <p>
    <span class="verse-marker">۲۱</span>آمون در سن بیست و دو سالگی به سلطنت رسید و مدت دو سال در اورشلیم پادشاهی کرد. <span class="verse-marker">۲۲</span>او مثل پدر خود، مَنَسّی دست به کارهای زشتی زد که خداوند از او ناراضی شد. برای بتهائی که پدرش ساخته بود قربانی کرد و آن‌ها را پرستید. <span class="verse-marker">۲۳</span>برعکس پدر خود که از گناهان خود بحضور خداوند توبه کرد، او همچنان مغرور بود و توبه نکرد و بیش از پیش گناه ورزید. <span class="verse-marker">۲۴</span>بعد مأمورینش برضد او توطئه کردند و در قصر خودش او را کشتند. <span class="verse-marker">۲۵</span>اما مردم کشور همه کسانی را که در قتل آمون پادشاه دست داشتند، بقتل رساندند و پسرش، یوشیا بجای او پادشاه شد. </p>
  <a id="c34"></a>
  <h2>فصل سی و چهارم </h2>
  <h3>یوشیا، پادشاه یَهُودا </h3>
  <h4>(همچنین در دوم پادشاهان ۲۲:‌۱‌ـ‌۲) </h4>
  <p>
    <span class="verse-marker">۱</span>یوشیا هشت ساله بود که پادشاه شد و مدت سی و یک سال در اورشلیم پادشاهی کرد. <span class="verse-marker">۲</span>او با اعمال نیک خود رضایت و خوشنودی خداوند را حاصل کرد و راه و روش جد خود، داود را تعقیب نمود و از آن انحراف نکرد. </p>
  <p>
    <span class="verse-marker">۳</span>زیرا از سال هشتم سلطنت خود که هنوز هم بسیار جوان بود، مثل جد خود، داود شروع به پرستش خداوند کرد، و در سال دوازدهم پادشاهی خود سرزمین یَهُودا و شهر اورشلیم را از وجود پرستشگاه‌های بت‌پرستان، اَشیره‌ها، مجسمه‌ها و بتها پاک ساخت. <span class="verse-marker">۴</span>او شخصاً رفت و تخریب قربانگاه‌های بَعل را نظارت کرد. مجسمه‌هائی را که بر آن‌ها قرار داشتند شکست. همچنین اَشیره‌ها، مجسمه‌ها و بتهای ریختگی را تکه‌تکه کرد و بروی قبرهای کسانی که برای شان قربانی می‌کردند، پاشید. <span class="verse-marker">۵</span>استخوانهای کاهنان بت‌پرستان را بر قربانگاه‌های خود شان سوختاند و یَهُودا و اورشلیم را از وجود آن‌ها پاک کرد. <span class="verse-marker">۶-۷</span>در شهرهای مَنَسّی، افرایم و شمعون، تا نفتالی و خرابه‌های اطراف آن‌ها همه قربانگاه‌های شان را ویران کرد. اَشیره‌ها و بتها را ذره ذره نمود و همچنین قربانگاه‌هائی که در سراسر کشور اسرائیل بودند، از بین برد و سپس به اورشلیم برگشت. </p>
  <h3>ترمیم عبادتگاه و پیدا شدن کتاب تورات </h3>
  <h4>(همچنین در دوم پادشاهان ۲۲:‌۳‌ـ‌۲۰) </h4>
  <p>
    <span class="verse-marker">۸</span>یوشیا در سال هجدهم سلطنت خود، بعد از آنکه کشور و عبادتگاه را از وجود بتها و قربانگاه‌های بت‌پرستان پاک ساخت، شافان پسر اَصَلیا، مَعَسیای والی اورشلیم و یوآخ پسر آحاز خبرنگار را جهت ترمیم عبادتگاه خداوند، خدای خود فرستاد. <span class="verse-marker">۹</span>آن‌ها پیش حِلقیای رئیس کاهنان آمدند و پولی را که لاویان دروازه‌بان از قوم مَنَسّی، افرایم و سایر قوم اسرائیل و از تمام یَهُودا، بنیامین و ساکنین اورشلیم جمع کرده و به عبادتگاه خداوند آورده بودند، به او دادند. <span class="verse-marker">۱۰</span>او پول مذکور را به کسانی که کار تعمیر عبادتگاه را نظارت می‌کردند سپرد <span class="verse-marker">۱۱</span>تا از آن پول اجورۀ نجاران، معماران، قیمت سنگهای تراشیده، چوب برای پشت بندها و یا تیر ها را جهت ترمیم تعمیر هائی که پادشاهان قبلی یَهُودا خراب کرده بودند، بپردازند. <span class="verse-marker">۱۲</span>کارگران وظایف خود را با کمال صداقت انجام دادند. کارهای آن‌ها از طرف چهار نفر لاوی ـ یَحَت و عوبَدیا از قبیلۀ مراری و زکریا و مَشُلام از قبیلۀ قهات ـ نظارت می‌شد. (لاویان نوازندگان ماهری بودند.) <span class="verse-marker">۱۳</span>یک عده از لاویان مسئول حمل مصالح ساختمانی و نظارت بر کار حمالان و سایر کارگران بودند. عدۀ دیگر از لاویان هم بعنوان منشی و نگاهبان اجرای وظیفه می‌کردند. </p>
  <p>
    <span class="verse-marker">۱۴</span>در همان وقتی که پول را بیرون می‌بردند، حِلقیای کاهن کتاب تورات را که خداوند توسط موسی نوشته بود، یافت <span class="verse-marker">۱۵</span>و به شافان منشی گفت: «من کتاب تورات را در عبادتگاه خداوند یافتم.» بعد آنرا به شافان داد. <span class="verse-marker">۱۶</span>شافان کتاب را برای پادشاه برد و ضمناً گزارش سفر خود را به او گزارش داده گفت: «مأمورین تو همه مصروف اجرای اوامرت هستند <span class="verse-marker">۱۷</span>و پولی که در عبادتگاه خداوند بود به ناظرین و کارگران سپرده شد.» <span class="verse-marker">۱۸</span>سپس شافان منشی به پادشاه گفت: «حِلقیای کاهن این کتاب را به من داد.» آنگاه شافان آن را برای پادشاه خواند. </p>
  <p>
    <span class="verse-marker">۱۹</span>وقتی پادشاه دانست که فرمان خداوند به مردم چه بوده است، یخن خود را پاره کرد <span class="verse-marker">۲۰</span>و به حِلقیا، اخیقام پسر شافان، عَبدون پسر میکا، شافان منشی و عَسایا پیشخدمت شاه این چنین امر داد: <span class="verse-marker">۲۱</span>«بروید و از طرف من و سایر مردم اسرائیل در بارۀ تعلیمات این کتاب از خداوند هدایت بخواهید، زیرا بخاطریکه پدران ما به کلام خداوند گوش ندادند و مطابق احکام این کتاب رفتار نکردند، خداوند بر ما خشمگین است.» </p>
  <p>
    <span class="verse-marker">۲۲</span>پس حِلقیا و چند نفر دیگر پیش حُلدۀ نبیه، زن شلوم رفتند. (شلوم پسر توقَهَت و نواسۀ حَسرۀ تحویلدار البسه بود.) آن زن در قسمت دوم شهر اورشلیم سکونت داشت. آن‌ها در بارۀ مشکل پادشاه با او حرف زدند. <span class="verse-marker">۲۳-۲۴</span>او به آن‌ها گفت: «خداوند، خدای اسرائیل چنین می‌فرماید: بروید به آن کسی که شما را فرستاده است بگوئید که خداوند می‌فرماید: «من بلائی بر سر این سرزمین و ساکنین آن می‌آورم و به لعنت هائی که در این کتاب ذکر شده‌اند، گرفتار می‌شوند، <span class="verse-marker">۲۵</span>زیرا آن‌ها مرا ترک نمودند و برای خدایان دیگر قربانی کردند و با دست خود و کردار خود خشم مرا برانگیختند. بنابران، آتش خشم من بر اورشلیم افروخته شده و خاموش ناشدنی است.» <span class="verse-marker">۲۶</span>اما به پادشاه یَهُودا که شما را فرستاد تا از ارادۀ من آگاه شود، بگوئید که خداوند، خدای اسرائیل می‌فرماید: <span class="verse-marker">۲۷</span>«چون بخاطر شنیدن کلام این کتاب توبه نمودی، بحضور من سر تواضع خم کردی، از تصمیم من در مورد این جا و ساکنین آن پی بردی، در برابر من نیاز نشان دادی، یخنت را پاره کردی و پیش من زاری نمودی، من دعا و زاری‌ات را شنیدم. <span class="verse-marker">۲۸</span>با خاطر‌جمعی چشم از این جهان می‌بندی و بلائی را که بر سر این مُلک و باشندگان آن می‌آورم، به چشمت نمی‌بینی.»» پس آن‌ها رفتند و پیام خداوند را به پادشاه رساندند. </p>
  <h3>خواندن کتاب تورات </h3>
  <h4>(همچنین در دوم پادشاهان ۲۳:‌۱‌ـ‌۲۰) </h4>
  <p>
    <span class="verse-marker">۲۹</span>آنگاه پادشاه اعلان کرد که تمام سرکردگان یَهُودا و اورشلیم یکجا جمع شوند <span class="verse-marker">۳۰</span>بعد شاه با تمام قوم یَهُودا، باشندگان اورشلیم، کاهنان، لاویان و خورد و بزرگ مردم یکجا به عبادتگاه خداوند رفتند و پادشاه عهدنامه را که در عبادتگاه خداوند یافته بودند از سر تا به آخر برای آن‌ها خواند. <span class="verse-marker">۳۱</span>سپس پادشاه در جای مخصوص خود، در کنار ستونی ایستاد و پیمانی با خداوند بست تا راه حقیقت را دنبال کند، از احکام، اوامر و فرایض خداوند از دل و جان اطاعت نماید. و از هر کلمۀ پیمانی که در آن کتاب ذکر شده است پیروی کند. <span class="verse-marker">۳۲</span>بعد، از تمام اهالی بنیامین و اورشلیم که در آنجا حاضر بودند، خواست تا به آن پیمان وفادار باشند. ساکنین اورشلیم هم عهد کردند که مطابق همان پیمانی که با خداوند، خدای اجداد خود بستند، رفتار نمایند. <span class="verse-marker">۳۳</span>پس یوشیا همه چیزهای نجس را از تمام جاهائی که متعلق به مردم اسرائیل بودند، دور کرد و عموم قوم اسرائیل را تشویق نمود که خداوند، خدای خود را پرستش کنند. بنابران، مردم در تمام دوران حیات یوشیا راه راست خداوند، خدای اجداد خود را تعقیب نمودند. </p>
  <a id="c35"></a>
  <h2>فصل سی و پنجم </h2>
  <h3>آمادگی برای مراسم عید فِصَح </h3>
  <h4>(همچنین در دوم پادشاهان ۲۳:‌۲۱‌ـ‌۲۳) </h4>
  <p>
    <span class="verse-marker">۱</span>یوشیا مراسم عید فِصَح را برای احترام خداوند در اورشلیم تجلیل کرد و در روز چهاردهم ماه اول بره‌های فِصَح را ذبح کردند. <span class="verse-marker">۲</span>کاهنان را به وظایف شان گماشت و برای خدمت در عبادتگاه خداوند آن‌ها را تشویق کرد. <span class="verse-marker">۳</span>به لاویان که به مردم تعلیم می‌دادند و خود را وقف خدمت خداوند کرده بودند، گفت: «صندوق مقدس پیمان را در عبادتگاهی که سلیمان، پسر داود پادشاه اسرائیل آباد کرد، قرار دهید. شما دیگر مجبور نیستید که آنرا بر شانه‌های تان حمل کنید. پس برای خدمت به خداوند، خدای تان و مردم حاضر و آماده باشید. <span class="verse-marker">۴</span>وظایف خود را در عبادتگاه به نوبت، دسته‌دسته و تحت نام خانوادۀ تان و شرایطی که داود پادشاه و پسر او، سلیمان وضع کرده است، اجراء نمائید. <span class="verse-marker">۵</span>برای خدمت به دسته‌ها تقسیم شوید و هر دسته در جای خود در عبادتگاه خدا بایستد و به یکی از طایفه‌های قوم اسرائیل کمک کند. <span class="verse-marker">۶</span>گوسفند فِصَح را ذبح کنید و تن خود را پاک سازید و مطابق احکام کلام خداوند که به موسی داد برای خدمت به مردم اسرائیل آماده باشید.» </p>
  <p>
    <span class="verse-marker">۷</span>بعد یوشیا به حاضرین از رمه و گلۀ خود سی هزار بره و بزغاله برای قربانی عید فِصَح و همچنین سه هزار گاو داد. <span class="verse-marker">۸</span>مأمورین شاه هم به خواهش خود در اعانه به مردم، کاهنان و لاویان سهم گرفتند. مأمورین عالیرتبۀ عبادتگاه خداوند، یعنی حِلقیا، زکریا، یحیئیل دو هزار و ششصد بره و بزغاله و سیصد گاو به کاهنان برای قربانی عید فِصَح هدیه دادند. <span class="verse-marker">۹</span>رهبران لاویان، یعنی کُونَنیا و برادرانش شِمَعیه، نتنئیل، حَشَبیا، یعی‌ئیل و یُوزاباد پنج هزار بره و پنجصد گاو برای قربانی فِصَح به لاویان دادند. </p>
  <p>
    <span class="verse-marker">۱۰</span>وقتی همه چیز آماده شدند، کاهنان بجاهای خود ایستادند. لاویان قرار امر شاه به دسته‌های معین برای خدمت حاضر شدند <span class="verse-marker">۱۱</span>و برۀ فِصَح را ذبح کردند. کاهنان خون بره را از لاویان گرفته بر قربانگاه پاشیدند. در عین حال، لاویان قربانی‌ها را پوست کردند. <span class="verse-marker">۱۲</span>گاوها و دیگر حیوانات را که جهت قربانی سوختنی آورده بودند، یکسو گذاشتند تا هر قبیله مطابق شریعت موسی قربانی خود را برای خداوند تقدیم کند. <span class="verse-marker">۱۳</span>برۀ فِصَح را، طبق هدایت تورات موسی بر آتش کباب کردند و هدیه‌های مقدس را در دیگها، پاتله‌ها و تابه‌ها پختند و بیرون بردند تا مردم بخورند. <span class="verse-marker">۱۴</span>بعد لاویان برای خود و کاهنان اولادۀ هارون غذا تهیه کردند، چونکه خود کاهنان از صبح تا شام مشغول تقدیم قربانی ها و سوختن و سوزاندن چربی قربانیها بودند، برای این کار فرصت نداشتند. </p>
  <p>
    <span class="verse-marker">۱۵</span>خوانندگان (اولادۀ آساف) طبق هدایتی که داود، آساف، هیمان و یدوتون نبی سالها پیش داده بودند به جاهای معین خود قرار گرفتند. دروازه‌بانان به مراقبت دروازه‌ها گماشته شدند. آن‌ها مجبور نبودند که از سر وظیفۀ خود دور شوند، زیرا برادران لاوی شان غذا تهیه کرده برای آن‌ها می‌آوردند. <span class="verse-marker">۱۶</span>تمام مراسم عید فِصَح در یک روز اجراء شد. قربانی‌های سوختنی همانطوری که یوشیا هدایت داده بود، همگی بر قربانگاه خداوند تقدیم شدند. </p>
  <p>
    <span class="verse-marker">۱۷</span>همه کسانی که در اورشلیم حاضر بودند در برگزاری مراسم عید فِصَح سهم گرفتند. بعد عید نان فطیر را برای هفت روز تجلیل کردند. <span class="verse-marker">۱۸</span>از زمان سموئیل نبی تا آن روز، عید فِصَح با آن جلال و شوکت برگزار نشده بود و هیچیک از پادشاهان سابق اسرائیل، مثل یوشیا عیدی را که آنقدر مردم و تعداد زیاد کاهنان و لاویان در آن شرکت نموده باشند، تجلیل نکرده بود. <span class="verse-marker">۱۹</span>این مراسم در سال هجدهم سلطنت یوشیا برگزار شد. </p>
  <h3>وفات یوشیا </h3>
  <h4>(همچنین در دوم پادشاهان ۲۴:‌۲۸‌ـ‌۳۰) </h4>
  <p>
    <span class="verse-marker">۲۰</span>بعد از آنکه یوشیا همه کارهای عبادتگاه را تمام کرد، نِکو پادشاه مصر، در کنار دریای فرات به جنگ کرکمیش رفت و یوشیا برای مقابلۀ او لشکرکشی کرد. <span class="verse-marker">۲۱</span>اما نِکو نمایندگان خود را با این پیام پیش او فرستاد: «من با تو کدام دشمنی ندارم و نمی‌خواهم با تو جنگ کنم. منظور آمدن من به اینجا، جنگ با دشمنان است، زیرا خداوند به من فرمود که فوراً این کار را انجام بدهم. پس در کار خدائی که همراه من است، مداخله مکن، مبادا ترا هلاک سازد.» <span class="verse-marker">۲۲</span>اما یوشیا قبول نکرد که برگردد. برعکس، با تغییر لباس خواست که با نِکو بجنگد. او به پیام نِکو که از جانب خدا بود، گوش نداد و به قصد جنگ به وادی مِجِدو رفت. </p>
  <p>
    <span class="verse-marker">۲۳</span>در آنجا تیراندازان، یوشیا را با تیر زدند و زخمی‌اش کردند. آنگاه یوشیا به خادمان خود گفت: «مرا از میدان جنگ بیرون ببرید، زیرا زخم مهلکی برداشته‌ام.» <span class="verse-marker">۲۴</span>پس خادمانش او را از عراده‌اش به یک عرادۀ دیگر انتقال داده به اورشلیم بردند. یوشیا در آنجا فوت کرد و او را در آرامگاه آبائی‌اش به خاک سپردند. تمام مردم یَهُودا برایش ماتم گرفتند. </p>
  <p>
    <span class="verse-marker">۲۵</span>ارمیا برای او مرثیه‌ای خواند و همه خوانندگان مرد و زن، سرود غم و آهنگ ماتم را برایش سرودند و مردم تا به امروز همان سرود و نوای غم را برای یوشیا زمزمه می‌کنند. این مرثیه مانند یک فریضۀ دینی بشمار می‌رود و در کتاب مرثیه‌ها ثبت شده است. </p>
  <p>
    <span class="verse-marker">۲۶</span>بقیۀ وقایع دوران سلطنت یوشیا، کارهای نیک او که مطابق اوامر کتاب توراتِ خداوند بعمل آورد <span class="verse-marker">۲۷</span>و همچنین فعالیتهای او در کتاب تاریخ پادشاهان اسرائیل و یَهُودا ذکر شده‌اند. </p>
  <a id="c36"></a>
  <h2>فصل سی و ششم </h2>
  <h3>سلطنت یَهُواحاز </h3>
  <h4>(همچنین در دوم پادشاهان ۲۳:‌۳۰‌ـ‌۳۵) </h4>
  <p>
    <span class="verse-marker">۱</span>بعد از وفات یوشِیا، مردم کشور، یَهُواحاز (پسر یوشِیا) را بجای پدرش به پادشاهی انتخاب کردند. <span class="verse-marker">۲</span>یَهُواحاز بیست و سه ساله بود که پادشاه شد و مدت سه ماه در اورشلیم سلطنت کرد. <span class="verse-marker">۳</span>بعد پادشاه مصر او را از پادشاهی برکنار ساخت و جزیه‌ای که عبارت از سه هزار و چهار صد کیلوگرام نقره و سی و چهار کیلوگرام طلا بود بر کشور یَهُودا تحمیل کرد. <span class="verse-marker">۴</span>پادشاه مصر اِلیاقِیم (برادر یَهُواحاز) را به پادشاهی یَهُودا گماشت. نام او را به یَهویاقیم تبدیل نمود و یَهُواحاز را با خود به مصر اسیر برد. </p>
  <h3>سلطنت یَهویاقیم </h3>
  <h4>(همچنین در دوم پادشاهان ۲۳:‌۳۶‌ـ‌۲۴:‌۷) </h4>
  <p>
    <span class="verse-marker">۵</span>یَهویاقیم بیست و پنج ساله بود که به سلطنت رسید و مدت یازده سال در اورشلیم پادشاهی کرد. کارهای او همه در نظر خداوند زشت بودند. <span class="verse-marker">۶</span>نِبوکدنِزر، پادشاه بابل به اورشلیم حمله کرد و یَهویاقیم را به زنجیر بسته به بابل برد. <span class="verse-marker">۷</span>او همچنان بعضی از ظروف عبادتگاه خداوند را هم با خود برد و در قصر خود، در بابل قرار داد. </p>
  <p>
    <span class="verse-marker">۸</span>بقیۀ کارروائی‌های یَهویاقیم و اعمال زشت او در کتاب تاریخ پادشاهان اسرائیل و یَهُودا ذکر شده‌اند. بعد از او پسرش، یهویاکین جانشین او شد. </p>
  <h3>سلطنت یهویاکین </h3>
  <h4>(همچنین در دوم پادشاهان ۲۴:‌۸‌ـ‌۱۷) </h4>
  <p>
    <span class="verse-marker">۹</span>یهویاکین در سن هجده سالگی بر تخت سلطنت نشست و مدت سه ماه و ده روز در اورشلیم پادشاهی کرد. از او اعمال زشتی سرزد که خداوند را ناراضی ساخت. <span class="verse-marker">۱۰</span>بعد در بهار همان سال، نِبوکدنِزر او را با ظروف گرانبهای عبادتگاه خداوند به بابل برد و برادرش، صدقیا را بجای او به پادشاهی یَهُودا گماشت. </p>
  <h3>سلطنت صدقیا </h3>
  <h4>(همچنین در دوم پادشاهان ۲۴:‌۱۸‌ـ‌۲۰؛ ۲۵:‌۱‌ـ‌۲۱؛ ارمیا ۵۲:‌۱‌ـ‌۱۱) </h4>
  <p>
    <span class="verse-marker">۱۱</span>صدقیا بیست و یک ساله بود که به سلطنت رسید و مدت یازده سال در اورشلیم پادشاه بود. <span class="verse-marker">۱۲</span>او کارهائی کرد که در نظر خداوند، خدای او زشت بودند. او در برابر ارمیای نبی که پیام خداوند را برای او آورد، تواضع نشان نداد. </p>
  <p>
    <span class="verse-marker">۱۳</span>برعلاوه، باوجودیکه بنام خداوند قسم خورده بود که به نِبوکدنِزر وفادار بماند، بازهم برضد او شورش نمود. او یک شخص سرسخت و مغرور بود و از فرمان خداوند، خدای اسرائیل اطاعت نکرد. <span class="verse-marker">۱۴</span>بر علاوه، رهبران یَهُودا، کاهنان و مردم مانند اقوام اطراف خویش بت پرست شدند و به این ترتیب، عبادتگاه را که خداوند خودش مقدس ساخته بود، نجس ساختند. </p>
  <p>
    <span class="verse-marker">۱۵</span>خداوند، خدای اجداد شان بخاطر شفقت و محبتی که به قوم برگزیده و عبادتگاه خود داشت، پیامهای مکرر ذریعۀ پیغمبران خود برای آن‌ها فرستاد، <span class="verse-marker">۱۶</span>اما پیغمبران خدا را همیشه مسخره می‌کردند، کلام خدا را ناچیز می‌شمردند و به انبیاء اهانت می‌کردند، تا آنکه آتش غضب خداوند برافروخته شد و دیگر راه نجاتی برایشان باقی نماند. </p>
  <p>
    <span class="verse-marker">۱۷</span>آنگاه خداوند پادشاه بابل را برای سرکوبی آن‌ها فرستاد. او مردان جوان آن‌ها را با دَم شمشیر بقتل رساند. به جوانان، دوشیزگان و اشخاص پیر و سالخورده رحم نکرد. خداوند همۀ آن‌ها را به‌دست او تسلیم نمود. <span class="verse-marker">۱۸</span>ظروف و لوازم خانۀ خداوند و هر چیز دیگر را با دارائی خزانه‌های عبادتگاه و قصر شاهی و مأمورین دولتی به بابل برد. <span class="verse-marker">۱۹</span>عبادتگاه خداوند را آتش زد. دیوار شهر اورشلیم را ویران کرد. قصرها را به خاکستر تبدیل نمود و همه وسایل قیمتی عبادتگاه خداوند را از بین برد. <span class="verse-marker">۲۰</span>کسانی که از دم شمشیر نجات یافته بودند، بعنوان اسیر به بابل برده شدند. در آنجا غلام و کنیز پادشاهان و شهزادگان گردیدند و تا تأسیس سلطنت فارس در غلامی بسر بردند. </p>
  <p>
    <span class="verse-marker">۲۱</span>به این ترتیب، کلام خداوند عملی شد که بوسیلۀ ارمیای نبی فرموده بود: «این سرزمین برای هفتاد سال خالی از سکنه خواهد بود، تا سالهائی که در آن‌ها مردم اسرائیل قانون سَبَت را شکسته بودند، تلافی شوند.» </p>
  <h3>کورش فرمان بازگشت یهودیان را صادر می‌کند </h3>
  <h4>(همچنین در عِزرا ۱:‌۱‌ـ‌۴) </h4>
  <p>
    <span class="verse-marker">۲۲-۲۳</span>در سال اول سلطنت کورش، پادشاه فارس، خداوند آنچه را که بزبان ارمیای نبی فرموده بود، عملی کرد. خداوند باعث شد که کورش اعلامیه‌ای ذیل را بقلم خود بنویسد و در سراسر قلمرو خود نشر کند: «خداوند، خدای آسمان‌ها اختیار تمام ممالک جهان را به‌دست من سپرده است و به من هدایت فرمود که در شهر اورشلیم، در سرزمین یَهُودا عبادتگاهی برای او آباد کنم. پس همه کسانی که از قوم برگزیدۀ او در بین شما ساکن هستند، می‌توانند به وطن خود برگردند. خداوند، خدای شما همراهِ همۀ تان باد!» </p>
  
  
  
  
  
  
  



</div>

<!-- Global site tag (gtag.js) - Google Analytics -->
<script async src="https://www.googletagmanager.com/gtag/js?id=UA-48092930-1"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'UA-48092930-1');
</script>
<!-- End Google Analytics -->

</body>
</html>