<!doctype html>

<html lang="fa">
<head>
  <meta charset="utf-8">

  <title>انجیل یوحنا</title>

  <link rel="stylesheet" href="/css/style.css">
  <script>var nc = 21;</script>
  <script src="/js/script.js"></script>
</head>

<body dir="rtl">
<a id="top"></a>

<div id="navbar">
  <div id="navbar-container">
    <div>
      <a href="javascript:window.scroll(0,0)" style="margin-left: 1em">
        <svg class="MuiSvgIcon-root MuiSvgIcon-fontSizeMedium MuiBox-root css-1om0hkc" focusable="false" aria-hidden="true" viewBox="0 0 24 24" data-testid="ArrowUpwardIcon"><path d="m4 12 1.41 1.41L11 7.83V20h2V7.83l5.58 5.59L20 12l-8-8-8 8z"></path></svg>
      </a>    
    </div>
    <div>
      <span>فصل </span>
      <select id="list" oninput="scrollToChapter(this)">
        
        <option value="c1">۱</option>
        
        <option value="c2">۲</option>
        
        <option value="c3">۳</option>
        
        <option value="c4">۴</option>
        
        <option value="c5">۵</option>
        
        <option value="c6">۶</option>
        
        <option value="c7">۷</option>
        
        <option value="c8">۸</option>
        
        <option value="c9">۹</option>
        
        <option value="c10">۱۰</option>
        
        <option value="c11">۱۱</option>
        
        <option value="c12">۱۲</option>
        
        <option value="c13">۱۳</option>
        
        <option value="c14">۱۴</option>
        
        <option value="c15">۱۵</option>
        
        <option value="c16">۱۶</option>
        
        <option value="c17">۱۷</option>
        
        <option value="c18">۱۸</option>
        
        <option value="c19">۱۹</option>
        
        <option value="c20">۲۰</option>
        
        <option value="c21">۲۱</option>
        
      </select>    
      <span></span>
    </div>
  </div>
</div> 



<div class="button-container">
  

  
  <a href="mailto:zendagiwaqi@gmail.com">
    <svg xmlns="http://www.w3.org/2000/svg" viewBox="0 0 24 24" fill="black"><path d="M0 0h24v24H0z" fill="none"/><path d="M20 4H4c-1.1 0-1.99.9-1.99 2L2 18c0 1.1.9 2 2 2h16c1.1 0 2-.9 2-2V6c0-1.1-.9-2-2-2zm0 4l-8 5-8-5V6l8 5 8-5v2z"/></svg>
  </a>
  

  

  
  <a href="/">
    <svg class="MuiSvgIcon-root MuiSvgIcon-fontSizeMedium MuiBox-root css-1om0hkc" focusable="false" aria-hidden="true" viewBox="0 0 24 24" data-testid="HomeIcon"><path d="M10 20v-6h4v6h5v-8h3L12 3 2 12h3v8z"></path></svg>
  </a>
  


</div>


<div class="book-container">


  
  <h1>یوحنا </h1>
  
  
  
  
  
  
  
  
  
  
  
  
  
  
  
  <a id="c1"></a>
  <h2>فصل اول </h2>
  <h3>کلام زندگی </h3>
  <p>
    <span class="verse-marker">۱</span>در ازل کلام بود. کلام با خدا بود و کلام خود خدا بود، <span class="verse-marker">۲</span>از ازل کلام با خدا بود. <span class="verse-marker">۳</span>همه چیز به وسیلۀ او هستی یافت و بدون او چیزی آفریده نشد. <span class="verse-marker">۴</span>زندگی از او بوجود آمد و آن زندگی نور آدمیان بود. <span class="verse-marker">۵</span>نور در تاریکی می‌درخشد و تاریکی هرگز بر آن پیروز نشده است. </p>
  <p>
    <span class="verse-marker">۶</span>مردی به نام یحیی ظاهر شد که فرستادۀ خدا بود. <span class="verse-marker">۷</span>او آمد تا شاهد باشد و بر آن نور شهادت دهد تا بوسیلۀ او همه ایمان بیاورند. <span class="verse-marker">۸</span>او خودش آن نور نبود، بلکه آمد تا بر آن نور شهادت دهد. <span class="verse-marker">۹</span>آن نور واقعی که همۀ آدمیان را نورانی می‌سازد، در حال آمدن به دنیا بود. </p>
  <p>
    <span class="verse-marker">۱۰</span>او در دنیا بود و دنیا بوسیلۀ او آفریده شد، اما دنیا او را نشناخت. <span class="verse-marker">۱۱</span>او به قلمرو خود آمد ولی متعلقانش او را قبول نکردند. <span class="verse-marker">۱۲</span>اما به همۀ کسانی که او را قبول کردند و به او ایمان آوردند، این حق را داد که فرزندان خدا شوند، <span class="verse-marker">۱۳</span>که نه مانند تولدهای معمولی و نه در اثر تمایلات نفسانی و نه در اثر خواهش بشر بلکه از خدا تولد یافتند. </p>
  <p>
    <span class="verse-marker">۱۴</span>پس کلام جسم گشته بشکل انسان در میان ما جای گرفت. جلالش را دیدیم ـ شکوه و جلالی شایستۀ پسر یگانۀ پدر و پُر از فیض و راستی. <span class="verse-marker">۱۵</span>شهادت یحیی این بود که فریاد می‌زد و می‌گفت: «این همان شخصی است که دربارۀ او گفتم که بعد از من می‌آید اما بر من برتری و تقدم دارد، زیرا پیش از تولد من، او وجود داشت.» <span class="verse-marker">۱۶</span>از پُری او، همه ما برخوردار شدیم، فیض بالای فیض <span class="verse-marker">۱۷</span>زیرا شریعت بوسیلۀ موسی عطا شد، اما فیض و راستی توسط عیسی‌مسیح آمد. <span class="verse-marker">۱۸</span>کسی هرگز خدا را ندیده است، اما آن پسر یگانه‌ای که در ذات پدر و از همه به او نزدیکتر است او را شناسانیده است. </p>
  <h3>پیام یحیای تعمید‌دهنده </h3>
  <h4>(همچنین در متی ۳:‌۱‌-‌۱۲ و مرقُس ۱:‌۱‌-‌۸ و لوقا ۳:‌۱‌-‌۱۸) </h4>
  <p>
    <span class="verse-marker">۱۹</span>اینست شهادت یحیی وقتی یهودیان اورشلیم، کاهنان و خادمین آن‌ها لاویان را پیش او فرستادند تا بپرسند که او کیست. <span class="verse-marker">۲۰</span>او از جواب دادن خودداری نکرد، بلکه بطور واضح اعتراف نموده گفت: «من مسیح نیستم.» <span class="verse-marker">۲۱</span>آن‌ها از او پرسیدند: «پس آیا تو الیاس هستی؟» جواب داد: «نخیر.» آن‌ها پرسیدند: «آیا تو آن پیامبر وعده شده هستی؟» جواب داد: «نخیر.» <span class="verse-marker">۲۲</span>پرسیدند: «پس تو کیستی؟ ما باید به کسانی که ما را فرستادند جواب بدهیم، دربارۀ خود چه می‌گویی؟» <span class="verse-marker">۲۳</span>او از زبان اشعیای نبی جواب داده گفت: «من صدای ندا کننده‌ای هستم که در بیابان فریاد می‌زند ـ راه خداوند را راست گردانید.» <span class="verse-marker">۲۴</span>این قاصدان که از طرف پیروان فرقۀ فریسی فرستاده شده بودند <span class="verse-marker">۲۵</span>از او پرسیدند: «اگر تو نه مسیح هستی و نه الیاس و نه آن پیامبر وعده شده، پس چرا تعمید می‌دهی؟» <span class="verse-marker">۲۶</span>یحیی جواب داد: «من در آب تعمید می‌دهم، اما کسی در میان شما ایستاده است که شما او را نمی‌شناسید. <span class="verse-marker">۲۷</span>او بعد از من می‌آید، ولی من حتی شایستۀ آن نیستم که بند بوتهایش را باز کنم.» <span class="verse-marker">۲۸</span>این ماجرا در بیت‌عنیا، یعنی آن طرف دریای اُردن، در جائی که یحیی مردم را تعمید می‌داد، واقع شد. </p>
  <h3>برۀ خدا </h3>
  <p>
    <span class="verse-marker">۲۹</span>روز بعد، وقتی یحیی عیسی را دید که به طرف او می‌آید، گفت: «ببینید اینست آن برۀ خدا که گناه جهان را بر‌می‌دارد. <span class="verse-marker">۳۰</span>اینست آن کسی که درباره‌اش گفتم که بعد از من مردی می‌آید که بر من تقدم و برتری دارد، زیرا پیش از تولد من او وجود داشته است. <span class="verse-marker">۳۱</span>من او را نمی‌شناختم اما آمدم تا با آب تعمید دهم و به این وسیله او را به اسرائیل بشناسانم.» </p>
  <p>
    <span class="verse-marker">۳۲</span>یحیی شهادت خود را اینطور ادامه داد: «من روح خدا را دیدم که به صورت کبوتری از آسمان نازل شد و بر او قرار گرفت. <span class="verse-marker">۳۳</span>من او را نمی‌شناختم اما آن کسی که مرا فرستاد تا با آب تعمید دهم به من گفته بود، هرگاه ببینی که روح بر کسی نازل شود و بر او قرار گیرد، بدان که او همان کسی است که تعمید او با روح‌القدس است. <span class="verse-marker">۳۴</span>من این را دیده‌ام و شهادت می‌دهم که او پسر خداست.» </p>
  <h3>اولین شاگردان عیسی </h3>
  <p>
    <span class="verse-marker">۳۵</span>روز بعد هم یحیی با دو نفر از شاگردان خود ایستاده بود <span class="verse-marker">۳۶</span>و وقتی عیسی را دید که از آنجا می‌گذرد گفت: «اینست برۀ خدا.» <span class="verse-marker">۳۷</span>آن دو شاگرد این سخن را شنیدند و به دنبال عیسی به راه افتادند. <span class="verse-marker">۳۸</span>عیسی برگشت و آن دو نفر را دید که به دنبال او می‌آیند. از آن‌ها پرسید: «به دنبال چه می‌گردید؟» آن‌ها گفتند: «ربی (یعنی ای استاد) منزل تو کجاست؟» <span class="verse-marker">۳۹</span>او به ایشان گفت: «بیائید و ببینید.» پس آن دو نفر رفتند و دیدند کجا منزل دارد و بقیه روز را پیش او ماندند. زیرا تقریباً ساعت چهار بعد از ظهر بود. </p>
  <p>
    <span class="verse-marker">۴۰</span>یکی از آن دو نفر، که بعد از شنیدن سخنان یحیی به دنبال عیسی رفت، اندریاس برادر شمعون پِترُس بود. <span class="verse-marker">۴۱</span>او اول برادر خود شمعون را پیدا کرد و به او گفت: «ما مسیح یعنی تدهین شده را یافته ایم.» <span class="verse-marker">۴۲</span>پس وقتی اندریاس، شمعون را نزد عیسی برد، عیسی به شمعون نگاه کرد و گفت: «تو شمعون پسر یونا هستی، ولی بعد از این کیفا (یا پِترُس به معنی صخره) نامیده می‌شوی.» </p>
  <h3>فیلیپُس و نتنائیل </h3>
  <p>
    <span class="verse-marker">۴۳</span>روز بعد، وقتی عیسی می‌خواست به جلیل برود، فیلیپُس را یافته به او گفت: «به دنبال من بیا.» <span class="verse-marker">۴۴</span>فیلیپُس مانند اندریاس و پِترُس اهل بیتسَیدا بود. <span class="verse-marker">۴۵</span>فیلیپُس هم رفت و نتنائیل را پیدا کرد و به او گفت: «ما آن کسی را که موسی در تورات ذکر کرده و پیامبران دربارۀ او سخن گفته‌اند، پیدا کرده‌ایم ـ او عیسی پسر یوسف و از اهالی ناصره است.» <span class="verse-marker">۴۶</span>نتنائیل به او گفت: «آیا می‌شود که از ناصره چیز خوبی بیرون بیاید؟» فیلیپُس جواب داد: «بیا و ببین.» </p>
  <p>
    <span class="verse-marker">۴۷</span>وقتی عیسی نتنائیل را دید که به طرف او می‌آید گفت: «اینست یک اسرائیلی واقعی که در او مکری وجود ندارد.» <span class="verse-marker">۴۸</span>نتنائیل پرسید: «مرا از کجا می‌شناسی؟» عیسی جواب داد: «پیش از آن که فیلیپُس تو را صدا کند، وقتی زیر درخت انجیر بودی، من تو را دیدم.» <span class="verse-marker">۴۹</span>نتنائیل گفت: «ای استاد، تو پسر خدا هستی! تو پادشاه اسرائیل می‌باشی!» <span class="verse-marker">۵۰</span>عیسی در جواب گفت: «آیا فقط به علت این که به تو گفتم تو را زیر درخت انجیر دیدم ایمان آوردی؟ بعد از این کارهای بزرگتری خواهی دید.» <span class="verse-marker">۵۱</span>آنگاه به او گفت: «بیقین بدانید که شما آسمان را باز و فرشتگان خدا را در حالیکه بر پسر انسان بالا و پایان می‌شوند خواهید دید.» </p>
  <a id="c2"></a>
  <h2>فصل دوم </h2>
  <h3>عروسی در قانای جلیل </h3>
  <p>
    <span class="verse-marker">۱</span>دو روز بعد، در قانای جلیل جشن عروسی برپا بود و مادر عیسی در آنجا حضور داشت. <span class="verse-marker">۲</span>عیسی و شاگردانش نیز به عروسی دعوت شده بودند. <span class="verse-marker">۳</span>وقتی شراب تمام شد، مادر عیسی به او گفت: «آن‌ها دیگر شراب ندارند.» <span class="verse-marker">۴</span>عیسی جواب داد: «این به من مربوط است یا به تو؟ وقت من هنوز نرسیده است.» <span class="verse-marker">۵</span>مادرش به نوکران گفت: «هرچه به شما بگوید انجام دهید.» </p>
  <p>
    <span class="verse-marker">۶</span>در آنجا شش خُمرۀ سنگی وجود داشت، که هر یک تقریباً هشتاد لیتر گنجایش داشت و برای انجام مراسم تطهیر یهود به کار می‌رفت. <span class="verse-marker">۷</span>عیسی به نوکران گفت: «خُمره‌ها را از آب پُرکنید.» آن‌ها را لبالب پُر کردند. <span class="verse-marker">۸</span>آنگاه عیسی گفت: «اکنون کمی از آن را نزد رئیس مجلس ببرید.» و آن‌ها چنین کردند. <span class="verse-marker">۹</span>رئیس مجلس که نمی‌دانست آن را از کجا آورده بودند، آبی را که به شراب تبدیل شده بود چشید، اما خدمتکارانی که آب را از چاه کشیده بودند، از جریان اطلاع داشتند. پس رئیس مجلس داماد را صدا کرد <span class="verse-marker">۱۰</span>و به او گفت: «همه، بهترین شراب را اول به مهمانان می‌دهند و وقتی سر شان گرم شد، آن وقت شراب پست‌تر را می‌آورند اما تو بهترین شراب را تا این ساعت نگاه داشته‌ای!» </p>
  <p>
    <span class="verse-marker">۱۱</span>این معجزه، که در قانای جلیل انجام شد، اولین معجزۀ عیسی بود و او به وسیلۀ آن جلال خود را ظاهر کرد و شاگردانش به او ایمان آوردند. <span class="verse-marker">۱۲</span>بعد از آن عیسی همراه مادر، برادران و شاگردان خود به کپرناحوم رفت و چند روزی در آنجا ماندند. </p>
  <h3>رفتن عیسی به عبادتگاه </h3>
  <h4>(همچنین در متی ۲۱:‌۱۲‌-‌۱۳ و مرقُس ۱۱:‌۱۵‌-‌۱۷ و لوقا ۱۹:‌۴۵‌-‌۴۶) </h4>
  <p>
    <span class="verse-marker">۱۳</span>چون عید فِصَح یهود نزدیک بود عیسی به اورشلیم رفت. <span class="verse-marker">۱۴</span>در عبادتگاه اشخاصی را دید که به فروش گاو و گوسفند و کبوتر مشغول بودند، و صرافان هم در پشت میزهای خود نشسته‌ بودند. <span class="verse-marker">۱۵</span>پس از ریسمان قمچین ساخت و همۀ آنها را با گوسفندان و گاوان از عبادتگاه بیرون راند و سکه‌های صرافان را دور ریخت و میزهای آن‌ها را چپه کرد. <span class="verse-marker">۱۶</span>آنگاه به کبوتر فروشان گفت: «اینها را از اینجا بیرون ببرید. خانۀ پدر مرا به بازار تبدیل نکنید.» <span class="verse-marker">۱۷</span>شاگردان عیسی به خاطر آوردند که نوشته شده است: «آتش غیرت نسبت به خانۀ تو در من شعله‌ور است.» <span class="verse-marker">۱۸</span>پس یهودیان از او پرسیدند: «چه معجزه‌ای می‌کنی که نشان بدهد حق داری این کارها را انجام دهی؟» <span class="verse-marker">۱۹</span>عیسی در جواب گفت: «این عبادتگاه را ویران کنید و من آن را در سه روز آباد خواهم کرد.» <span class="verse-marker">۲۰</span>یهودیان گفتند: «ساختن این عبادتگاه چهل و شش سال طول کشیده است. تو چطور می‌توانی آن را در سه روز بنا کنی؟» <span class="verse-marker">۲۱</span>اما عبادتگاهی که عیسی از آن سخن می‌گفت بدن خودش بود. <span class="verse-marker">۲۲</span>پس از رستاخیز او از مردگان، شاگردانش به یاد آوردند که این را گفته بود و به کلام خدا و سخنان عیسی ایمان آوردند. </p>
  <h3>عیسی همه را می‌شناسد </h3>
  <p>
    <span class="verse-marker">۲۳</span>در آن روزها که عیسی برای عید فِصَح در اورشلیم بود اشخاص بسیاری که معجزات او را دیدند، به نام او ایمان آوردند <span class="verse-marker">۲۴</span>اما عیسی به آنها اعتماد نکرد، چون همه را خوب می‌شناخت <span class="verse-marker">۲۵</span>و لازم نبود کسی دربارۀ انسان چیزی به او بگوید زیرا او به خوبی می‌دانست که در باطن انسان چیست. </p>
  <a id="c3"></a>
  <h2>فصل سوم </h2>
  <h3>عیسی و نیقودیموس </h3>
  <p>
    <span class="verse-marker">۱</span>یک نفر از پیروان فرقۀ فریسی به نام نیقودیموس که از بزرگان قوم یهود بود، <span class="verse-marker">۲</span>یک شب نزد عیسی آمد و به او گفت: «ای استاد، ما می‌دانیم تو معلمی هستی که از طرف خدا آمده‌ای زیرا هیچکس نمی‌تواند معجزاتی را که تو می‌کنی انجام دهد، مگر آنکه خدا با او باشد.» <span class="verse-marker">۳</span>عیسی جواب داد: «بیقین بدان تا شخص از نو تولد نیابد نمی‌تواند پادشاهی خدا را ببیند.» <span class="verse-marker">۴</span>نیقودیموس گفت: «چطور ممکن است شخص سالخورده‌ای از نو متولد شود؟ آیا می‌تواند باز به رَحِم مادر خود برگردد و دوباره تولد یابد؟» <span class="verse-marker">۵</span>عیسی جواب داد «بیقین بدان که هیچ کس نمی‌تواند داخل پادشاهی خدا شود مگر آنکه از آب و روح تولد یابد. <span class="verse-marker">۶</span>آنچه از جسم تولد بیابد، جسم است و آنچه از روح متولد گردد روح است. <span class="verse-marker">۷</span>تعجب نکن که به تو می‌گویم همه باید دوباره متولد شوند. <span class="verse-marker">۸</span>باد هرجا که بخواهد می‌وزد. صدای آن را می‌شنوی اما نمی‌دانی از کجا می‌آید یا به کجا می‌رود. حالت کسی هم که از روح خدا متولد می‌شود همینطور است.» <span class="verse-marker">۹</span>نیقودیموس در جواب گفت: «این چطورممکن است؟» <span class="verse-marker">۱۰</span>عیسی گفت: «آیا تو که یک معلم بزرگ اسرائیل هستی، این چیزها را نمی‌دانی؟ <span class="verse-marker">۱۱</span>بیقین بدان که ما از آنچه می‌دانیم سخن می‌گوییم و به آنچه دیده‌ایم شهادت می‌دهیم، ولی شما شهادت ما را قبول نمی‌کنید. <span class="verse-marker">۱۲</span>وقتی دربارۀ امور زمینی سخن می‌گویم و آن را باور نمی‌کنید، اگر دربارۀ امور آسمانی سخن بگویم چگونه باور خواهید کرد؟ <span class="verse-marker">۱۳</span>کسی هرگز به آسمان بالا نرفت، مگر آنکس که از آسمان پایین آمد، یعنی پسر انسان که جایش در آسمان است. <span class="verse-marker">۱۴</span>همانطوری که موسی در بیابان مار برنجی را بر بالای چوبی قرار داد، پسر انسان هم باید بلند کرده شود <span class="verse-marker">۱۵</span>تا هر کس به او ایمان بیآورد صاحب زندگی ابدی گردد. </p>
  <p>
    <span class="verse-marker">۱۶</span>زیرا خدا به دنیا آنقدر محبت داشت که پسر یگانۀ خود را داد تا هر که به او ایمان بیاورد هلاک نگردد، بلکه صاحب زندگی ابدی شود. <span class="verse-marker">۱۷</span>زیرا خدا پسر خود را به دنیا نفرستاد که از دنیا بازخواست کند بلکه تا آن را نجات بخشد. <span class="verse-marker">۱۸</span>هر کس به او ایمان بیآورد از او بازخواست نمی‌شود اما کسی که به او ایمان نیاورد زیر حکم باقی می‌ماند، زیرا به اسم پسر یگانۀ خدا ایمان نیاورده است. <span class="verse-marker">۱۹</span>حکم بازخواست این است که نور به دنیا آمد ولی مردم به علت اعمال شرارت‌آمیز خود تاریکی را از نور بهتر دانستند، <span class="verse-marker">۲۰</span>زیرا کسی که مرتکب کارهای بد می‌شود از نور نفرت دارد و از آن دوری می‌جوید مبادا اعمالش مورد ملالت واقع شود. <span class="verse-marker">۲۱</span>اما شخص نیکوکار به سوی نور می‌آید تا روشن شود که اعمالش در خداترسی انجام شده است.» </p>
  <h3>عیسی و یحیی </h3>
  <p>
    <span class="verse-marker">۲۲</span>بعد از آن عیسی با شاگردان خود به سرزمین یهودیه رفت و در آنجا مدتی با آن‌ها مانده مردم را تعمید می‌داد، <span class="verse-marker">۲۳</span>یحیی نیز در عینون، نزدیک سالیم، به تعمید دادن مردم مشغول بود. درآن ناحیه آب فراوان بود و مردم برای گرفتن تعمید می‌آمدند، <span class="verse-marker">۲۴</span>زیرا یحیی هنوز به زندان نیفتاده بود. </p>
  <p>
    <span class="verse-marker">۲۵</span>بین شاگردان یحیی و یک نفر یهودی مباحثه‌ای در مورد مسئلۀ طهارت پیدا شد. <span class="verse-marker">۲۶</span>پس آن‌ها نزد یحیی آمده به او گفتند: «ای استاد، آن کسی که در آن طرف اُردن با تو بود که تو دربارۀ او شهادت دادی، در اینجا به تعمید کردن مردم مشغول است و همه پیش او می‌روند.» <span class="verse-marker">۲۷</span>یحیی در جواب گفت: «انسان نمی‌تواند چیزی جز آنچه خدا به او می‌بخشد به‌دست آورد. <span class="verse-marker">۲۸</span>شما خود شاهد هستید که من گفتم مسیح نیستم، بلکه پیشاپیش او فرستاده شده‌ام. <span class="verse-marker">۲۹</span>عروس به داماد تعلق دارد. دوست داماد، که در کناری ایستاده و صدای داماد را می‌شنود، لذت می‌برد. خوشی من هم همینطور کامل شده است. <span class="verse-marker">۳۰</span>او باید ترقی کند، و من باید از نظر بیفتم.» </p>
  <h3>کسی که از آسمان می‌آید </h3>
  <p>
    <span class="verse-marker">۳۱</span>کسی که از بالا می‌آید مافوق همه است و کسی که متعلق به این دنیای خاکی باشد آدمی است زمینی و دربارۀ امور دنیوی سخن می‌گوید. آن کسی که از آسمان می‌آید از همه بالا‌تر است <span class="verse-marker">۳۲</span>و به آنچه دیده و شنیده است شهادت می‌دهد اما هیچ کس شهادت او را قبول نمی‌کند. <span class="verse-marker">۳۳</span>هرکه شهادت او را بپذیرد صداقت و راستی خدا را تصدیق کرده است. <span class="verse-marker">۳۴</span>کسی که از طرف خدا فرستاده شده است کلام خدا را بیان می‌کند زیرا خدا روح خود را بی‌حد و اندازه به او عطا می‌فرماید. <span class="verse-marker">۳۵</span>پدر به پسر محبت دارد و همه چیز را به او سپرده است. <span class="verse-marker">۳۶</span>آن کسی که به پسر ایمان بیاورد زندگی ابدی دارد اما کسی که از پسر اطاعت نکند زندگی را نخواهد دید، بلکه همیشه مورد غضب خدا می‌باشد. </p>
  <a id="c4"></a>
  <h2>فصل چهارم </h2>
  <h3>عیسی و زن سامری </h3>
  <p>
    <span class="verse-marker">۱</span>وقتی خداوند فهمید که فریسی ها شنیده‌اند که او بیشتر از یحیی شاگرد پیدا کرده و آن‌ها را تعمید می‌دهد <span class="verse-marker">۲</span>(هرچند شاگردان عیسی تعمید می‌دادند نه خود او)، <span class="verse-marker">۳</span>یهودیه را ترک کرد و به جلیل برگشت <span class="verse-marker">۴</span>ولی لازم بود از سامره عبور کند. <span class="verse-marker">۵</span>او به شهری از سامره که سوخار نام داشت، نزدیک مزرعه‌ای که یعقوب به پسر خود یوسف بخشیده بود، رسید. <span class="verse-marker">۶</span>چاه یعقوب در آنجا بود و عیسی که از سفر خسته شده بود، در کنار چاه نشست. تقریباً ظهر بود. <span class="verse-marker">۷</span>یک زن سامری برای کشیدن آب آمد. عیسی به او گفت: «قدری آب به من بده.» <span class="verse-marker">۸</span>زیرا شاگردانش برای خرید غذا به شهر رفته بودند. <span class="verse-marker">۹</span>زن سامری گفت: «چطور تو که یک یهودی هستی از من که یک زن سامری هستم آب می‌خواهی؟» او این را گفت چون یهودیان با سامریان نشست و برخاست نمی‌کنند. <span class="verse-marker">۱۰</span>عیسی به او جواب داد: «اگر می‌دانستی بخشش خدا چیست و کیست که از تو آب می‌خواهد، حتماً از او خواهش می‌کردی و او به تو آب زنده عطا می‌کرد.» <span class="verse-marker">۱۱</span>زن گفت: «ای آقا سطل نداری و این چاه عمیق است. از کجا آب زنده داری؟ <span class="verse-marker">۱۲</span>آیا تو از جد ما یعقوب بزرگتر هستی که این چاه را به ما بخشید و خود او و پسران و گله‌اش از آن نوشیدند؟» <span class="verse-marker">۱۳</span>عیسی گفت: «هر که از این آب بنوشد باز تشنه خواهد شد <span class="verse-marker">۱۴</span>اما هر کس از آبی که من می‌بخشم بنوشد هرگز تشنه نخواهد شد، زیرا آن آبی که به او می‌دهم در باطن او به چشمه‌ای تبدیل خواهد شد که تا زندگی ابدی خواهد جوشید.» <span class="verse-marker">۱۵</span>زن گفت: «ای آقا، آن آب را به من بده تا دیگر تشنه نشوم و برای کشیدن آب به اینجا نیایم.» </p>
  <p>
    <span class="verse-marker">۱۶</span>عیسی به او فرمود: «برو شوهرت را صدا کن و به اینجا برگرد.» <span class="verse-marker">۱۷</span>زن جواب داد: «شوهر ندارم.» عیسی گفت: «راست می‌گویی که شوهر نداری، <span class="verse-marker">۱۸</span>زیرا تو پنج شوهر داشته‌ای و آن مردی هم که اکنون با تو زندگی می‌کند شوهر تو نیست. آنچه گفتی درست است.» <span class="verse-marker">۱۹</span>زن گفت: «ای آقا، می‌بینم که تو نبی هستی. <span class="verse-marker">۲۰</span>پدران ما در روی این کوه عبادت می‌کردند، اما شما یهودیان می‌گوئید، باید خدا را در اورشلیم عبادت کرد.» <span class="verse-marker">۲۱</span>عیسی گفت: «ای زن، باور کن زمانی خواهد آمد که پدر را نه بر‌روی این کوه پرستش خواهید کرد و نه در اورشلیم. <span class="verse-marker">۲۲</span>شما سامریان آنچه را نمی‌شناسید، می‌پرستید اما ما آنچه را که می‌شناسیم عبادت می‌کنیم، زیرا رستگاری بوسیلۀ قوم یهود می‌آید. <span class="verse-marker">۲۳</span>اما زمانی می‌آید ـ و این زمان هم اکنون شروع شده است ـ که پرستندگان حقیقی، پدر را با روح و راستی عبادت خواهند کرد، زیرا پدر طالب این گونه پرستندگان می‌باشد. <span class="verse-marker">۲۴</span>خدا روح است و هر که او را می‌پرستد باید با روح و راستی عبادت نماید.» <span class="verse-marker">۲۵</span>زن گفت: «من می‌دانم که مسیح خواهد آمد و هر وقت بیاید، همه چیز را به ما خواهد گفت.» <span class="verse-marker">۲۶</span>عیسی گفت: «من که با تو صحبت می‌کنم همان هستم.» </p>
  <p>
    <span class="verse-marker">۲۷</span>در همان موقع شاگردان عیسی برگشتند و چون او را دیدند که با یک زن سخن می‌گوید تعجب کردند ولی هیچ کس نپرسید: «چی می‌خواهی؟» و یا «چرا با او سخن می‌گوئی؟» <span class="verse-marker">۲۸</span>زن کوزۀ خود را به زمین گذاشت و به شهر رفت و به مردم گفت: <span class="verse-marker">۲۹</span>«بیائید و مردی را ببینید، که آنچه تا به حال کرده بودم به من گفت. آیا این مسیح نیست؟» <span class="verse-marker">۳۰</span>پس مردم از شهر خارج شده پیش عیسی می‌رفتند. </p>
  <p>
    <span class="verse-marker">۳۱</span>در این وقت شاگردان از عیسی خواهش کرده گفتند: «ای استاد، چیزی بخور.» <span class="verse-marker">۳۲</span>اما او گفت: «من غذائی برای خوردن دارم که شما از آن بی‌خبر هستید.» <span class="verse-marker">۳۳</span>پس شاگردان از یکدیگر پرسیدند: «آیا کسی برای او غذا آورده است؟» <span class="verse-marker">۳۴</span>عیسی به ایشان گفت: «غذای من اینست که ارادۀ کسی را که مرا فرستاده است بجا آورم و کارهای او را انجام دهم. <span class="verse-marker">۳۵</span>مگر شما نمی‌گوئید هنوز چهار ماه به موسم درو مانده است؟ توجه کنید، به شما می‌گویم به کشتزارها نگاه کنید و ببینید که حالا برای درو آماده هستند. <span class="verse-marker">۳۶</span>دروگر مزد خود را می‌گیرد و ثمر را برای زندگی ابدی جمع می‌کند تا اینکه کارنده و درو کننده با هم خوشی کنند. <span class="verse-marker">۳۷</span>در اینجا این گفته حقیقت پیدا می‌کند، که یکی می‌کارد و دیگری درو می‌کند. <span class="verse-marker">۳۸</span>من شما را فرستادم تا محصولی را درو کنید که برای آن زحمت نکشیده‌اید. دیگران برای آن زحمت کشیدند و شما از نتایج کار ایشان استفاده می‌برید.» </p>
  <p>
    <span class="verse-marker">۳۹</span>به خاطر شهادت آن زن که گفته بود: «آنچه تا به حال کرده بودم به من گفت»، در آن شهر عدۀ زیادی از سامریان به عیسی ایمان آوردند. <span class="verse-marker">۴۰</span>وقتی سامریان نزد عیسی آمدند از او خواهش کردند که پیش آن‌ها بماند. پس عیسی دو روز در آنجا ماند <span class="verse-marker">۴۱</span>و عدۀ زیادی نیز به خاطر سخنان او ایمان آوردند. <span class="verse-marker">۴۲</span>و به آن زن گفتند: «حالا دیگر به خاطر سخن تو نیست که ما ایمان داریم، زیرا ما خود سخنان او را شنیده ایم و می‌دانیم که او در حقیقت نجات دهندۀ عالم است.» </p>
  <h3>شفای پسر مأمور دولت </h3>
  <p>
    <span class="verse-marker">۴۳</span>پس از دو روز، عیسی آنجا را ترک کرد و به طرف جلیل رفت. <span class="verse-marker">۴۴</span>زیرا خود عیسی فرموده بود که پیامبر در دیار خود احترامی ندارد، <span class="verse-marker">۴۵</span>اما وقتی به جلیل وارد شد، مردم از او استقبال کردند زیرا آنچه را که در اورشلیم انجام داده بود دیده بودند، چون آن‌ها هم در ایام عید در اورشلیم بودند. </p>
  <p>
    <span class="verse-marker">۴۶</span>عیسی بار دیگر به قانای جلیل، جائی که آب را به شراب تبدیل کرده بود، رفت. یکی از مأمورین دولت در آنجا بود که پسرش در کپرناحوم بیمار و بستری بود. <span class="verse-marker">۴۷</span>وقتی شنید که عیسی از یهودیه به جلیل آمده است نزد او آمد و خواهش کرد که بیاید و پسرش را که در آستانۀ مرگ بود شفا بخشد. <span class="verse-marker">۴۸</span>عیسی به او گفت: «شما بدون دیدن عجایب و نشانه‌ها به هیچ‌وجه ایمان نخواهید آورد.» <span class="verse-marker">۴۹</span>آن شخص گفت: «ای آقا، پیش از آن که پسر من بمیرد بیا.» <span class="verse-marker">۵۰</span>آنگاه عیسی گفت: «برو، پسرت زنده می‌ماند.» آن مرد با ایمان به سخن عیسی به طرف منزل رفت. <span class="verse-marker">۵۱</span>او هنوز به خانه نرسیده بود که نوکرانش در بین راه او را دیدند و به او مژده دادند: «پسرت زنده و تندرست است.» <span class="verse-marker">۵۲</span>او پرسید: «در چه ساعتی حالش خوب شد؟» گفتند: «دیروز در ساعت یک بعد از ظهر تب او قطع شد.» <span class="verse-marker">۵۳</span>پدر فهمید که این درست همان ساعتی است که عیسی به او گفته بود: «پسرت زنده می‌ماند.» پس او و تمام اهل خانه‌اش ایمان آوردند. </p>
  <p>
    <span class="verse-marker">۵۴</span>این دومین معجزه‌ای بود که عیسی پس از آنکه از یهودیه به جلیل آمد انجام داد. </p>
  <a id="c5"></a>
  <h2>فصل پنجم </h2>
  <h3>شفای شل </h3>
  <p>
    <span class="verse-marker">۱</span>بعد از آن عیسی برای یکی از عیدهای یهود به اورشلیم رفت. <span class="verse-marker">۲</span>در اورشلیم نزدیک دروازه‌ای معروف به دروازۀ گوسفند حوضی با پنج رواق وجود دارد، که به زبان عبرانی آن را بیتسده می‌گویند. <span class="verse-marker">۳</span>در آن جا عدۀ زیادی از بیمارن، نابینایان، لنگان و شلان دراز کشیده [و منتظر حرکت آب بودند <span class="verse-marker">۴</span>زیرا هر چند وقت یکبار فرشتۀ خداوند به حوض داخل می‌شد و آب را به حرکت در می‌آورد و اولین بیماری که بعد از حرکت آب به حوض داخل می‌گردید از هر مرضی که داشت شفا می‌یافت.] <span class="verse-marker">۵</span>در میان آن‌ها مردی دیده می‌شد که سی و هشت سال به مرضی مبتلا بود. <span class="verse-marker">۶</span>وقتی عیسی او را در آنجا خوابیده دید و دانست که مدت زیادی است که بیمار می‌باشد، از او پرسید: «آیا می‌خواهی خوب و سالم شوی؟» <span class="verse-marker">۷</span>آن مریض جواب داد: «ای آقا، وقتی آب به حرکت می‌آید کسی نیست که به من کمک کند و مرا در حوض بیاندازد. تا من از جایم حرکت می‌کنم، شخص دیگری پیش از من داخل می‌شود.» <span class="verse-marker">۸</span>عیسی به او گفت: «برخیز بسترت را بردار و برو.» <span class="verse-marker">۹</span>آن مرد فوراً شفا یافت و بستر خود را برداشت و به راه افتاد. </p>
  <p>آن روز، روز سَبَت بود. <span class="verse-marker">۱۰</span>به همین علت یهودیان به مردی که شفا یافته بود گفتند: «امروز روز سَبَت است، تو اجازه نداری بستر خود را ببری.» <span class="verse-marker">۱۱</span>او در جواب ایشان گفت: «آن کسی که مرا شفا داد به من گفت: بسترت را بردار و برو.» <span class="verse-marker">۱۲</span>از او پرسیدند: «چه شخصی به تو گفت: بسترت را بردار و برو؟» <span class="verse-marker">۱۳</span>ولی آن مردی که شفا یافته بود او را نمی‌شناخت زیرا آن محل پُر از جمعیت بود و عیسی از آنجا رفته بود. </p>
  <p>
    <span class="verse-marker">۱۴</span>بعد از این جریان، عیسی او را در عبادتگاه یافته به او گفت: «اکنون که شفا یافته‌ای دیگر گناه نکن، مبادا به وضع بدتری دچار شوی.» <span class="verse-marker">۱۵</span>آن مرد رفت و به یهودیان گفت: «کسی که مرا شفا داد عیسی است.» </p>
  <p>
    <span class="verse-marker">۱۶</span>چون عیسی در روز سَبَت این کارها را می‌کرد، یهودیان به زجر او پرداختند. <span class="verse-marker">۱۷</span>اما عیسی به آنها گفت: «پدرم هنوز کار می‌کند و من هم کار می‌کنم.» <span class="verse-marker">۱۸</span>پس از این سبب، یهودیان بیشتر قصد قتل او را کردند چون او نه تنها روز سَبَت را می‌شکست، بلکه خدا را پدر خود می‌خواند و بدین طریق خود را با خدا برابر می‌ساخت. </p>
  <h3>اختیارات پسر </h3>
  <p>
    <span class="verse-marker">۱۹</span>عیسی در جواب آنها گفت: «بیقین بدانید که پسر نمی‌تواند از خود کاری انجام دهد مگر آنچه که می‌بیند پدر انجام می‌دهد. هرچه پدر می‌کند پسر هم می‌کند، <span class="verse-marker">۲۰</span>زیرا پدر پسر را دوست دارد و هرچه انجام دهد، به پسر نیز نشان می‌دهد و کارهای بزرگتر از این هم به او نشان خواهد داد تا شما تعجب کنید، <span class="verse-marker">۲۱</span>زیرا همانطور که پدر مردگان را زنده می‌کند و به آن‌ها زندگی می‌بخشد، پسر هم هرکه را بخواهد زنده می‌کند. <span class="verse-marker">۲۲</span>پدر بر هیچ کس داوری نمی‌کند، او تمام داوری را به پسر سپرده است، <span class="verse-marker">۲۳</span>تا آنکه همه، همانطور که پدر را احترام می‌کنند، پسر را نیز احترام نمایند. کسی که به پسر بی‌حرمتی کند، به پدر که او را فرستاده است بی‌حرمتی کرده است. </p>
  <p>
    <span class="verse-marker">۲۴</span>بیقین بدانید، هرکه سخنان مرا بشنود و به فرستندۀ من ایمان آورد، زندگی ابدی دارد و هرگز ملامت نخواهد شد، بلکه از مرگ گذشته و به زندگی رسیده است. <span class="verse-marker">۲۵</span>بیقین بدانید که زمانی خواهد آمد، و در واقع آن زمان شروع شده است، که مردگان صدای پسر خدا را خواهند شنید و هرکه بشنود زنده خواهد شد، <span class="verse-marker">۲۶</span>زیرا همانطور که پدر سرچشمۀ زندگی است، به پسر هم این قدرت را بخشیده است تا سرچشمۀ زندگی باشد. <span class="verse-marker">۲۷</span>و به او اختیار داده است که داوری نماید، زیرا پسر انسان است. <span class="verse-marker">۲۸</span>از این تعجب نکنید، زیرا زمانی خواهد آمد که همۀ مردگان صدای او را خواهند شنید <span class="verse-marker">۲۹</span>و از قبرهای خود بیرون خواهند آمد ـ نیکوکاران برای زندگی خواهند برخاست و بدکاران برای بازخواست. </p>
  <h3>شهادت به عیسی </h3>
  <p>
    <span class="verse-marker">۳۰</span>من از خود نمی‌توانم کاری انجام دهم بلکه مطابق آنچه که می‌شنوم قضاوت می‌کنم و قضاوت من عادلانه است، زیرا در پی انجام خواسته‌های خودم نیستم، بلکه انجام ارادۀ پدری که مرا فرستاده است. </p>
  <p>
    <span class="verse-marker">۳۱</span>اگر من دربارۀ خودم شهادت بدهم، شهادت من اعتباری ندارد، <span class="verse-marker">۳۲</span>ولی شخص دیگری هست که دربارۀ من شهادت می‌دهد و می‌دانم که شهادت او دربارۀ من اعتباری دارد. <span class="verse-marker">۳۳</span>شما قاصدانی پیش یحیی فرستادید و او به حقیقت شهادت داد. <span class="verse-marker">۳۴</span>من به شهادت انسان نیازی ندارم بلکه بخاطر نجات شما این سخنان را می‌گویم. <span class="verse-marker">۳۵</span>یحیی مانند چراغی بود، که می‌سوخت و می‌درخشید و شما می‌خواستید، برای مدتی در نور او شادمانی کنید. <span class="verse-marker">۳۶</span>اما من شاهدی بزرگتر از یحیی دارم: کارهایی که پدر به من سپرده است تا انجام دهم، بر این حقیقت شهادت می‌دهند که پدر مرا فرستاده است. <span class="verse-marker">۳۷</span>پدری که مرا فرستاد خودش بر من شهادت داده است. شما هرگز نه او را دیده‌اید و نه صدایش را شنیده‌اید <span class="verse-marker">۳۸</span>و کلام او در دل‌های شما جایی ندارد، زیرا به آن کسی که فرستاده است، ایمان نمی‌آورید. <span class="verse-marker">۳۹</span>نوشته‌ها را مطالعه می‌نمایید، چون خیال می‌کنید که در آن‌ها زندگی ابدی خواهید یافت. در حالی که آن‌ها دربارۀ من شهادت می‌دهد، <span class="verse-marker">۴۰</span>شما نمی‌خواهید پیش من بیایید تا زندگی بیابید. </p>
  <p>
    <span class="verse-marker">۴۱</span>من از مردم توقع احترام ندارم. <span class="verse-marker">۴۲</span>من شما را می‌شناسم و می‌دانم که خدا را از دل دوست ندارید. <span class="verse-marker">۴۳</span>من به نام پدر خود آمده‌ام و شما مرا نمی‌پذیرید، ولی اگر کسی خودسرانه بیاید از او استقبال خواهید کرد. <span class="verse-marker">۴۴</span>شما که طالب احترام از یکدیگر هستید و به عزت و احترامی که از جانب خدای یکتا می‌آید توجه ندارید، چگونه می‌توانید ایمان بیاورید؟ <span class="verse-marker">۴۵</span>گمان نکنید که من در پیشگاه پدر، شما را ملامت خواهم ساخت، کسی دیگر، یعنی همان موسی که به او امیدوار هستید، شما را ملامت می‌نماید. <span class="verse-marker">۴۶</span>اگر شما به موسی ایمان می‌داشتید بر من نیز ایمان می‌آوردید زیرا او دربارۀ من نوشته است. <span class="verse-marker">۴۷</span>اما اگر به نوشته‌های او ایمان ندارید، چگونه گفتار مرا باور خواهید کرد؟» </p>
  <a id="c6"></a>
  <h2>فصل ششم </h2>
  <h3>غذا دادن به پنج‌هزار نفر </h3>
  <h4>(همچنین در متی ۱۴:‌۱۳‌-‌۲۱ و مرقُس ۶:‌۳۰‌-‌۴۴ و لوقا ۹:‌۱۰‌-‌۱۷) </h4>
  <p>
    <span class="verse-marker">۱</span>بعد از این عیسی به طرف دیگر بحیرۀ جلیل که همان بحیرۀ تِبریه است رفت <span class="verse-marker">۲</span>و عدۀ زیادی، که معجزات او را در شفا دادن بیماران دیده بودند، به دنبال او رفتند. <span class="verse-marker">۳</span>آنگاه عیسی به بالای کوهی رفت و با شاگردان خود در آنجا نشست. <span class="verse-marker">۴</span>ایام عید فِصَح یهودیان نزدیک بود. <span class="verse-marker">۵</span>وقتی عیسی به چهار طرف دیده عدۀ زیادی را دید که به طرف او می‌آیند، از فیلیپُس پرسید: «از کجا نان بخریم تا اینها بخورند؟» <span class="verse-marker">۶</span>عیسی این را از روی امتحان به او گفت زیرا خود او می‌دانست چه خواهد کرد. <span class="verse-marker">۷</span>فیلیپُس جواب داد: «دو صد سکۀ نقره نان هم کافی نیست که هر یک از آن‌ها کمی بخورد.» <span class="verse-marker">۸</span>یکی از شاگردانش به نام اندریاس که برادر شمعون پِترُس بود، به او گفت: <span class="verse-marker">۹</span>«پسری در اینجا هست که پنج نان جو و دو ماهی دارد، ولی آن برای این عده چه می‌شود؟» <span class="verse-marker">۱۰</span>عیسی گفت: «مردم را بنشانید.» در آنجا سبزه بسیار بود، پس مردم که تقریباً پنج‌هزار مرد بودند نشستند. <span class="verse-marker">۱۱</span>آنگاه عیسی نان‌ها را برداشته خدا را شکر کرد و در میان مردم، که بر روی زمین نشسته بودند تقسیم نمود. ماهی‌ها را نیز همینطور هرقدر خواستند تقسیم کرد. <span class="verse-marker">۱۲</span>وقتی همه سیر شدند، به شاگردان گفت: «توته‌های نان را جمع کنید تا چیزی تلف نشود.» <span class="verse-marker">۱۳</span>پس شاگردان آن‌ها را جمع کردند و دوازده سبد از توته‌های باقیماندۀ آن پنج نان جو پُر نمودند. </p>
  <p>
    <span class="verse-marker">۱۴</span>وقتی مردم این معجزۀ عیسی را دیدند گفتند: «در حقیقت این همان پیامبر وعده شده است که می‌بایست به جهان بیاید.» <span class="verse-marker">۱۵</span>پس چون عیسی متوجه شد که آن‌ها می‌خواهند او را به زور برده پادشاه سازند، از آن‌ها جدا شد و تنها به کوهستان رفت. </p>
  <h3>راه رفتن بر روی آب </h3>
  <h4>(همچنین در متی ۱۴:‌۲۲‌-‌۳۳ و مرقُس ۶:‌۴۵‌-‌۵۲) </h4>
  <p>
    <span class="verse-marker">۱۶</span>در وقت غروب شاگردان به طرف بحیره رفتند <span class="verse-marker">۱۷</span>و سوار کشتی شده به آن طرف بحیره به سوی کپرناحوم حرکت کردند. هوا تاریک شده بود و عیسی هنوز پیش ایشان برنگشته بود. <span class="verse-marker">۱۸</span>باد شدیدی شروع به وزیدن کرد و بحیره طوفانی شد. <span class="verse-marker">۱۹</span>وقتی تقریباً یک فرسنگ پیش رفتند، عیسی را دیدند که بر روی آب قدم می‌زند و به طرف کشتی می‌آید. آن‌ها ترسیدند. <span class="verse-marker">۲۰</span>اما عیسی به آن‌ها گفت: «من هستم، نترسید.» <span class="verse-marker">۲۱</span>می خواستند او را به داخل کشتی بیاورند، ولی کشتی بزودی به مقصد رسید. </p>
  <h3>در جستجوی عیسی </h3>
  <p>
    <span class="verse-marker">۲۲</span>روز بعد مردمی که در طرف دیگر بحیره ایستاده بودند دیدند که، به جز همان کشتی که شاگردان سوار شده بودند، کشتی دیگری در آنجا نبود و عیسی هم سوار آن نشده بود، بلکه شاگردان بدون عیسی رفته بودند. <span class="verse-marker">۲۳</span>ولی کشتی‌های دیگری از تِبریه به نزدیکی همان محلی که خداوند نانها را برکت داده بود و مردم خورده بودند رسیدند. <span class="verse-marker">۲۴</span>وقتی مردم دیدند که عیسی و شاگردانش در آنجا نیستند، سوار این کشتی‌ها شده در جستجوی عیسی به کپرناحوم رفتند. </p>
  <h3>نان زندگی </h3>
  <p>
    <span class="verse-marker">۲۵</span>همین که او را در آن طرف بحیره پیدا کردند، به او گفتند: «ای استاد، چه وقت به اینجا آمدی؟» <span class="verse-marker">۲۶</span>عیسی جواب داد: «بیقین بدانید به علت معجزاتی که دیده‌اید نیست که به دنبال من آمده‌اید، بلکه به خاطر نانی که خوردید و سیر شدید. <span class="verse-marker">۲۷</span>برای خوراک فانی تلاش نکنید بلکه برای خوراکی که تا زندگی ابدی باقی می‌ماند ـ یعنی خوراکی که پسر انسان به شما خواهد داد، زیرا که پدر او را تأیید کرده است.» <span class="verse-marker">۲۸</span>آن‌ها از او پرسیدند: «وظیفه ما چیست؟ چطور می‌توانیم کارهایی را که خدا از ما می‌خواهد انجام دهیم؟» <span class="verse-marker">۲۹</span>عیسی به ایشان جواب داد: «آن کاری که خدا از شما می‌خواهد اینست که به کسی که او فرستاده است ایمان بیاورید.» <span class="verse-marker">۳۰</span>آن‌ها گفتند: «چه معجزه‌ای نشان می‌دهی تا به تو ایمان بیاوریم؟ چه می‌کنی؟ <span class="verse-marker">۳۱</span>پدران ما در بیابان نان مَنّا را خوردند و چنانکه نوشته شده است: او از آسمان به آن‌ها نان عطا فرمود تا بخورند.» <span class="verse-marker">۳۲</span>عیسی به آنها گفت: «بیقین بدانید آن موسی نبود که از آسمان به شما نان داد، بلکه پدر من نان حقیقی را از آسمان به شما عطا می‌کند، <span class="verse-marker">۳۳</span>زیرا نان خدا آن است که از آسمان نازل شده به دنیا زندگی می‌بخشد.» <span class="verse-marker">۳۴</span>به او گفتند: «ای آقا، همیشه این نان را به ما بده.» <span class="verse-marker">۳۵</span>عیسی به آن‌ها گفت: «من نان زندگی هستم. هر که نزد من بیاید، هرگز گرسنه نخواهد شد و هر که به من ایمان بیاورد، هرگز تشنه نخواهد گردید. <span class="verse-marker">۳۶</span>اما چنانکه گفتم شما با اینکه مرا دیدید ایمان نمی‌آورید. <span class="verse-marker">۳۷</span>همۀ کسانی که پدر به من می‌بخشد به سوی من خواهند آمد و کسی را که پیش من می‌آید بیرون نخواهم کرد. <span class="verse-marker">۳۸</span>من از آسمان به زمین آمده‌ام نه بخاطر آنکه ارادۀ خود را به عمل آورم، بلکه ارادۀ کسی را که مرا فرستاده است <span class="verse-marker">۳۹</span>و ارادۀ او اینست که من از همۀ کسانی که او به من داده است حتی یک نفر را هم از دست ندهم بلکه در روز آخرت آن‌ها را زنده کنم. <span class="verse-marker">۴۰</span>زیرا خواست پدر من اینست که هر کس پسر را می‌بیند و به او ایمان می‌آورد صاحب زندگی ابدی گردد و من او را در روز آخرت زنده خواهم کرد.» </p>
  <p>
    <span class="verse-marker">۴۱</span>پس یهودیان شکایت‌کنان به او اعتراض کردند، زیرا او گفته بود: «من آن نانی هستم که از آسمان نازل شده است.» <span class="verse-marker">۴۲</span>آن‌ها گفتند: «آیا این مرد عیسی، پسر یوسف، نیست که ما پدر و مادر او را می‌شناسیم؟ پس چگونه می‌گوید: من از آسمان آمده‌ام.» <span class="verse-marker">۴۳</span>عیسی در جواب گفت: «این قدر شکایت نکنید. <span class="verse-marker">۴۴</span>هیچ کس نمی‌تواند نزد من بیاید، مگر اینکه پدری که مرا فرستاد او را به طرف من جذب نماید و من او را در روز آخرت زنده خواهم ساخت. <span class="verse-marker">۴۵</span>در کتب انبیاء نوشته شده است: همه از خدا تعلیم خواهند یافت. بنابراین هرکس صدای پدر را شنیده و از او تعلیم گرفته باشد، نزد من می‌آید. <span class="verse-marker">۴۶</span>البته هیچ کس پدر را ندیده است. فقط کسی که از جانب خدا آمده پدر را دیده است. <span class="verse-marker">۴۷</span>بیقین بدانید کسی که به من ایمان می‌آورد زندگی ابدی دارد. <span class="verse-marker">۴۸</span>من نان زندگی هستم. <span class="verse-marker">۴۹</span>پدران شما در بیابان نان مَنّا را خوردند ولی مردند. <span class="verse-marker">۵۰</span>اما من دربارۀ نانی صحبت می‌کنم که از آسمان نازل شده است و اگر کسی از آن بخورد هرگز نمی‌میرد. <span class="verse-marker">۵۱</span>من آن نان زنده هستم که از آسمان آمده است. هرکه این نان را بخورد تا ابد زنده خواهد ماند و نانی که من خواهم داد، بدن خودم می‌باشد، که آنرا بخاطر زندگی دنیا می‌دهم.» </p>
  <p>
    <span class="verse-marker">۵۲</span>یهودیان با یکدیگر به مشاجره پرداختند و می‌گفتند: «چگونه این شخص می‌تواند بدن خود را به ما بدهد تا بخوریم؟» <span class="verse-marker">۵۳</span>عیسی جواب داد: «بیقین بدانید اگر بدن پسر انسان را نخورید و خون او را ننوشید در خود زندگی ندارید. <span class="verse-marker">۵۴</span>هر که بدن مرا بخورد و خون مرا بنوشد، زندگی ابدی دارد و من در روز آخرت او را زنده خواهم ساخت. <span class="verse-marker">۵۵</span>زیرا جسم من خوراک حقیقی و خون من نوشیدنی حقیقی است. <span class="verse-marker">۵۶</span>هر که جسم مرا می‌خورد و خون مرا می‌نوشد، در من ساکن است و من در او. <span class="verse-marker">۵۷</span>همانطوری که پدر زنده مرا فرستاد و من بوسیلۀ پدر زنده هستم، هر که مرا بخورد به وسیلۀ من زنده خواهد ماند. </p>
  <p>
    <span class="verse-marker">۵۸</span>این نانی که از آسمان نازل شده، مانند نانی نیست که پدران شما خوردند و مردند. زیرا هر که از این نان بخورد تا به ابد زنده خواهد ماند.» <span class="verse-marker">۵۹</span>این چیزها را عیسی هنگامی که در کنیسه‌ای در کپرناحوم تعلیم می‌داد فرمود. </p>
  <h3>سخنان زندگی ابدی </h3>
  <p>
    <span class="verse-marker">۶۰</span>بسیاری از پیروانش هنگامی که این را شنیدند گفتند: «این سخن سخت است، چه کسی می‌تواند به آن گوش دهد؟» <span class="verse-marker">۶۱</span>وقتی عیسی احساس کرد که پیروانش از این موضوع شکایت می‌کنند، به آن‌ها گفت: «آیا این مطلب باعث لغزش شما شد؟ <span class="verse-marker">۶۲</span>پس اگر پسر انسان را ببینید که به مکان اول خود صعود می‌کند چه خواهید کرد؟ <span class="verse-marker">۶۳</span>روح است که زندگی می‌بخشد ولی جسم فایده‌ای ندارد. سخنانی که به شما می‌گویم روح و زندگی است <span class="verse-marker">۶۴</span>ولی بعضی از شما ایمان ندارید.» زیرا عیسی از ابتدا کسانی را که ایمان نداشتند و همچنین آن کسی را که بعداً او را تسلیم کرد می‌شناخت. <span class="verse-marker">۶۵</span>پس گفت: «به همین دلیل به شما گفتم که هیچ کس نمی‌تواند نزد من بیاید، مگر آنکه پدر من این فیض را به او عطا کرده باشد.» </p>
  <p>
    <span class="verse-marker">۶۶</span>از آن به بعد بسیاری از پیروان او برگشتند و دیگر با او همراهی نکردند. <span class="verse-marker">۶۷</span>آن وقت عیسی از دوازده حواری پرسید: «آیا شما هم می‌خواهید مرا ترک کنید؟» <span class="verse-marker">۶۸</span>شمعون پِترُس در جواب گفت: «ای خداوند، نزد که برویم؟ کلمات زندگی ابدی نزد توست. <span class="verse-marker">۶۹</span>ما ایمان آورده و دانسته‌ایم که تو آن قدوسِ خدا هستی.» <span class="verse-marker">۷۰</span>عیسی جواب داد: «آیا من شما دوازده نفر را برنگزیده‌ام؟ در حالیکه یکی از شما شیطان است.» <span class="verse-marker">۷۱</span>این را دربارۀ یهودای اسخریوطی پسر شمعون گفت. زیرا او که یکی از آن دوازده حواری بود، قصد داشت عیسی را تسلیم کند. </p>
  <a id="c7"></a>
  <h2>فصل هفتم </h2>
  <h3>عیسی و برادران او </h3>
  <p>
    <span class="verse-marker">۱</span>بعد از آن عیسی در جلیل مسافرت می‌کرد. او نمی‌خواست در یهودیه باشد چون یهودیان قصد داشتند او را بکشند. <span class="verse-marker">۲</span>همینکه عید یهودیان یعنی عید سایبانها نزدیک شد، <span class="verse-marker">۳</span>برادران عیسی به او گفتند: «اینجا را ترک کن و به یهودیه برو تا پیروان تو کارهایی را که می‌کنی ببینند. <span class="verse-marker">۴</span>کسی که می‌خواهد مشهور شود کارهای خود را پنهانی انجام نمی‌دهد، تو که این کارها را می‌کنی بگذار تمام دنیا تو را ببینند.» <span class="verse-marker">۵</span>چونکه برادرانش هم به او ایمان نداشتند. <span class="verse-marker">۶</span>عیسی به ایشان گفت: «هنوز وقت من نرسیده است، اما برای شما هر وقت مناسب است. <span class="verse-marker">۷</span>دنیا نمی‌تواند از شما متنفر باشد، اما از من نفرت دارد، زیرا من دربارۀ آن شهادت می‌دهم که کارهایش بد است. <span class="verse-marker">۸</span>شما برای این عید بروید. من فعلاً نمی‌آیم زیرا هنوز وقت من کاملاً نرسیده است.» <span class="verse-marker">۹</span>عیسی این را به آنها گفت و در جلیل ماند. </p>
  <h3>عیسی در اورشلیم </h3>
  <p>
    <span class="verse-marker">۱۰</span>بعد از آنکه برادرانش برای عید به اورشلیم رفتند، خود عیسی نیز به آنجا رفت ولی نه آشکارا بلکه پنهانی. <span class="verse-marker">۱۱</span>یهودیان در ایام عید به دنبال او می‌گشتند و می‌پرسیدند: «او کجاست؟» <span class="verse-marker">۱۲</span>در میان مردم دربارۀ او گفتگوی زیادی وجود داشت. بعضی می‌گفتند: «او آدم خوبی است.» و دیگران می‌گفتند: «نه، او مردم را گمراه می‌سازد.» <span class="verse-marker">۱۳</span>اما به علت ترس از یهودیان، هیچ کس دربارۀ او بطور واضع چیزی نمی‌گفت. </p>
  <p>
    <span class="verse-marker">۱۴</span>در بین عید، عیسی به عبادتگاه آمد و به تعلیم دادن پرداخت. <span class="verse-marker">۱۵</span>یهودیان با تعجب می‌گفتند: «این شخص که هرگز تعلیم نیافته است، چگونه نوشته‌ها را می‌داند؟» <span class="verse-marker">۱۶</span>عیسی در جواب ایشان گفت: «آنچه من تعلیم می‌دهم از خود من نیست، بلکه از طرف کسی است که مرا فرستاده است. <span class="verse-marker">۱۷</span>کسی که میخواهد ارادۀ او را انجام دهد خواهد دانست که تعالیم من از جانب خداست یا من فقط از خود سخن می‌گویم. <span class="verse-marker">۱۸</span>هرکه از خود سخن بگوید طالب جاه و جلال برای خود می‌باشد. اما کسی که طالب جلال فرستندۀ خود باشد، آدمی است صادق و در او ناراستی نیست. <span class="verse-marker">۱۹</span>مگر موسی شریعت را به شما نداد ـ شریعتی که هیچ یک از شما آن را عمل نمی‌کند؟ چرا می‌خواهید مرا بکشید؟» <span class="verse-marker">۲۰</span>مردم در جواب گفتند: «تو دیوانه هستی. چه کسی می‌خواهد تو را بکشد؟» <span class="verse-marker">۲۱</span>عیسی جواب داد: «من یک کار کرده‌ام و همۀ شما از آن تعجب کرده‌اید. <span class="verse-marker">۲۲</span>موسی حکم مربوط به سنت را به شما داد (هر چند از موسی شروع نشد بلکه از اجداد قوم) و شما در روز سَبَت پسران خود را سنت می‌کنید. <span class="verse-marker">۲۳</span>پس اگر پسران خود را در روز سَبَت سنت می‌کنید تا شریعت موسی شکسته نشود، چرا به این دلیل که من در روز سَبَت به یک انسان سلامتی کامل بخشیدم بر من خشمگین شده‌اید؟ <span class="verse-marker">۲۴</span>از روی ظاهر قضاوت نکنید، بلکه در قضاوت‌های خود با انصاف باشید.» </p>
  <h3>آیا او مسیح است؟ </h3>
  <p>
    <span class="verse-marker">۲۵</span>پس بعضی از مردم اورشلیم گفتند: «آیا این همان کسی نیست که می‌خواهند او را بکشند؟ <span class="verse-marker">۲۶</span>ببینید، او در اینجا بطور آشکار صحبت می‌کند و آن‌ها چیزی به او نمی‌گویند. آیا حکمرانان ما واقعاً قبول دارند که او مسیح وعده شده است؟ <span class="verse-marker">۲۷</span>با وجود این ما همه می‌دانیم که این مرد اهل کجا است، اما وقتی مسیح ظهور کند هیچکس نخواهد دانست که او اهل کجاست.» </p>
  <p>
    <span class="verse-marker">۲۸</span>از این رو وقتی عیسی در عبادتگاه تعلیم می‌داد با صدای بلند گفت: «شما مرا می‌شناسید و می‌دانید که اهل کجا هستم. ولی من به دلخواه خود نیامده‌ام زیرا فرستندۀ من حق است و شما او را نمی‌شناسید. <span class="verse-marker">۲۹</span>اما من او را می‌شناسم زیرا از جانب او آمده‌ام و او مرا فرستاده است.» <span class="verse-marker">۳۰</span>در این وقت آن‌ها خواستند او را دستگیر کنند، اما هیچکس دست به طرف او دراز نکرد، زیرا وقت او هنوز نرسیده بود. <span class="verse-marker">۳۱</span>ولی عدۀ زیادی به او ایمان آوردند و می‌گفتند: «آیا وقتی مسیح ظهور کند از این شخص بیشتر معجزه می‌نماید؟» </p>
  <h3>کوشش برای توقیف عیسی </h3>
  <p>
    <span class="verse-marker">۳۲</span>فریسی ها آنچه را که مردم دربارۀ او بطور پنهانی می‌گفتند شنیدند. پس آن‌ها و سران کاهنان نگهبانی را فرستادند تا عیسی را توقیف کنند. <span class="verse-marker">۳۳</span>آنگاه عیسی گفت: «فقط مدت کوتاهی با شما خواهم بود و بعد به نزد کسی که مرا فرستاده است خواهم رفت. <span class="verse-marker">۳۴</span>شما به دنبال من خواهید گشت، اما مرا نخواهید یافت و به جائی که من خواهم بود شما نمی‌توانید بیائید.» <span class="verse-marker">۳۵</span>پس یهودیان به یکدیگر گفتند: «کجا می‌خواهد برود که ما نتوانیم او را پیدا کنیم؟ آیا می‌خواهد پیش کسانی برود که در میان یونانیان پراگنده هستند و به یونانیان تعلیم دهد؟ <span class="verse-marker">۳۶</span>او می‌گوید: به دنبال من خواهید گشت اما مرا نخواهید یافت و به جائی که من خواهم بود شما نمی‌توانید بیائید. مقصد او از این حرف چیست؟» </p>
  <h3>نهرهای آب زنده </h3>
  <p>
    <span class="verse-marker">۳۷</span>در آخرین روز که مهمترین روز عید بود عیسی ایستاد و با صدای بلند گفت: «اگر کسی تشنه است پیش من بیاید و بنوشد. <span class="verse-marker">۳۸</span>چنانکه کلام خدا می‌فرماید: نهرهای آب زنده از درون آن کسی که به من ایمان بیاورد جاری خواهد گشت.» <span class="verse-marker">۳۹</span>این سخنان را دربارۀ روح‌القدس، که به مؤمنین او داده خواهد شد، گفت و چون هنوز عیسی جلال نیافته بود، روح‌القدس عطا نشده بود. </p>
  <h3>دودستگی در میان جمعیت </h3>
  <p>
    <span class="verse-marker">۴۰</span>بسیاری از کسانی که این سخن را شنیدند گفتند: «این مرد واقعاً همان پیامبر وعده شده است.» <span class="verse-marker">۴۱</span>دیگران گفتند: «او مسیح است.» و عده‌ای هم گفتند: «آیا مسیح از جلیل ظهور می‌کند؟ <span class="verse-marker">۴۲</span>مگر کلام خدا نمی‌گوید که مسیح از خاندان داود و اهل دهکدۀ داود یعنی بیت‌لِحِم ظهور می‌کند؟» <span class="verse-marker">۴۳</span>به این ترتیب دربارۀ او در میان جمعیت دو‌دستگی بوجود آمد. <span class="verse-marker">۴۴</span>عده‌ای خواستند او را دستگیر کنند، اما هیچ کس به طرف او دست دراز نکرد. </p>
  <h3>بی‌ایمانی سران یهود </h3>
  <p>
    <span class="verse-marker">۴۵</span>بعد از آن نگهبانان پیش سران کاهنان و پیروان فرقۀ فریسی برگشتند. آن‌ها از نگهبانان پرسیدند: «چرا او را نیاوردید؟» <span class="verse-marker">۴۶</span>نگهبانان جواب دادند: «تا به حال هیچ کس مانند این مرد سخن نگفته است.» <span class="verse-marker">۴۷</span>فریسی ها در جواب گفتند: «آیا او شما را هم گمراه کرده است؟ <span class="verse-marker">۴۸</span>آیا کسی از رؤسا و فریسی ها به او گرویده است؟ <span class="verse-marker">۴۹</span>و اما این آدم‌هائی که از شریعت بی‌خبرند، خدا‌زده هستند!» <span class="verse-marker">۵۰</span>نیقودیموس، که در شب به دیدن عیسی آمده بود و یکی از آن‌ها بود، از آن‌ها پرسید: <span class="verse-marker">۵۱</span>«آیا شریعت به ما اجازه می‌دهد سر کسی حکم کنیم بدون آنکه به سخنان او گوش دهیم و بدانیم چه کار کرده است؟» <span class="verse-marker">۵۲</span>در جواب به او گفتند: «مگر تو هم جلیلی هستی؟ تحقیق کن و ببین که هیچ پیامبری از جلیل ظهور نکرده است.» </p>
  <a id="c8"></a>
  <h2>فصل هشتم </h2>
  <h3>زنی که در حین زنا گرفته شد </h3>
  <p>
    <span class="verse-marker">۱</span>[پس آن‌ها همه به خانه‌های خود رفتند اما عیسی به کوه زیتون رفت. <span class="verse-marker">۲</span>و صبح وقت باز به عبادتگاه آمد و همۀ مردم به دور او جمع شدند و او نشست و به تعلیم دادن آنها مشغول شد. <span class="verse-marker">۳</span>در این وقت علما و فریسی ها زنی را که در حین عمل زنا گرفته بودند پیش او آوردند و میان جمیعت ایستاده کردند <span class="verse-marker">۴</span>آنها به او گفتند: «ای استاد، این زن را در حین عمل زنا گرفته‌ایم. <span class="verse-marker">۵</span>موسی در تورات به ما امر کرده است که چنین زنان باید سنگسار شوند. اما تو در این باره چه می‌گویی؟» <span class="verse-marker">۶</span>آنها از روی امتحان این را گفتند تا دلیلی برای تهمت او پیدا کنند. اما عیسی سر بزیر افگند و با انگشت خود روی زمین می‌نوشت، <span class="verse-marker">۷</span>ولی چون آنها با اصرار به سؤال خود ادامه دادند، عیسی سر خود را بلند کرد و گفت: «آن کسی که در میان شما بی‌گناه است، سنگ اول را به او بزند.» <span class="verse-marker">۸</span>عیسی باز سر خود را بزیر افگند و بر زمین می‌نوشت. <span class="verse-marker">۹</span>وقتی آن‌ها این را شنیدند، از پیران شروع کرده یک به یک بیرون رفتند و عیسی تنها با آن زن که در بین ایستاده بود باقی ماند. <span class="verse-marker">۱۰</span>عیسی سر خود را بلند کرد و به آن زن گفت: «آن‌ها کجا رفتند؟ کسی تو را ملامت نکرد؟» <span class="verse-marker">۱۱</span>زن گفت: «هیچ کس، ای آقا.» عیسی گفت: «من هم تو را ملامت نمی‌کنم، برو و دیگر گناه نکن.»] </p>
  <h3>عیسی نور جهان است </h3>
  <p>
    <span class="verse-marker">۱۲</span>عیسی باز به مردم گفت: «من نور دنیا هستم، کسی که از من پیروی کند در تاریکی سرگردان نخواهد شد، بلکه نور زندگی را خواهد داشت.» <span class="verse-marker">۱۳</span>پیروان فرقۀ فریسی به او گفتند: «تو دربارۀ خودت شهادت می‌دهی پس شهادت تو اعتباری ندارد.» <span class="verse-marker">۱۴</span>عیسی در جواب گفت: «من حتی اگر بر خود شهادت بدهم، شهادتم اعتباری دارد، زیرا من می‌دانم از کجا آمده‌ام و به کجا می‌روم ولی شما نمی‌دانید که من از کجا آمده‌ام و به کجا می‌روم. <span class="verse-marker">۱۵</span>شما از نظر انسانی قضاوت می‌کنید، ولی من دربارۀ هیچ کس چنین قضاوت نمی‌کنم. <span class="verse-marker">۱۶</span>اگر قضاوت هم بکنم قضاوت من درست است، چون در این کار تنها نیستم، بلکه پدری که مرا فرستاد نیز با من است. <span class="verse-marker">۱۷</span>در شریعت شما هم نوشته شده است، که گواهی دو شاهد اعتبار دارد: <span class="verse-marker">۱۸</span>یکی خود من هستم که برخود شهادت می‌دهم و شاهد دیگر، پدری است که مرا فرستاد.» <span class="verse-marker">۱۹</span>به او گفتند: «پدر تو کجاست؟» عیسی جواب داد: «شما نه مرا می‌شناسید و نه پدر مرا. اگر مرا می‌شناختید پدر مرا نیز می‌شناختید.» <span class="verse-marker">۲۰</span>عیسی این سخنان را هنگامی که در بیت‌المال عبادتگاه تعلیم می‌داد گفت و کسی به طرف او دست دراز نکرد، زیرا وقت او هنوز نرسیده بود. </p>
  <h3>جایی که من می‌روم شما نمی‌توانید بیایید </h3>
  <p>
    <span class="verse-marker">۲۱</span>باز عیسی به ایشان گفت: «من می‌روم و شما به دنبال من خواهید گشت ولی در گناهان خود خواهید مرد و به جائی که من می‌روم نمی‌توانید بیایید.» <span class="verse-marker">۲۲</span>یهودیان به یکدیگر گفتند: «وقتی می‌گوید به جائی که من می‌روم شما نمی‌توانید بیائید، آیا منظورش اینست که او می‌خواهد خود را بکشد؟» <span class="verse-marker">۲۳</span>عیسی به آن‌ها گفت: «شما به این عالم پائین تعلق دارید و من از عالم بالا آمده‌ام، شما از این جهان هستید، ولی من از این جهان نیستم. <span class="verse-marker">۲۴</span>به این جهت به شما گفتم که در گناهان خود خواهید مرد. اگر ایمان نیاورید که من او هستم، در گناهان خود خواهید مرد.» <span class="verse-marker">۲۵</span>آنها از او پرسیدند: «تو کیستی؟» عیسی جواب داد: «من همان کسی هستم که از اول هم به شما گفتم. <span class="verse-marker">۲۶</span>چیزهای زیادی دارم که دربارۀ شما بگویم و داوری نمایم اما فرستندۀ من حق است و من آنچه را که از او می‌شنوم به جهان اعلام می‌کنم.» <span class="verse-marker">۲۷</span>آن‌ها نفهمیدند که او دربارۀ پدر با آنها صحبت می‌کند. <span class="verse-marker">۲۸</span>به همین دلیل عیسی به آنها گفت: «وقتی شما پسر انسان را از زمین بلند کردید آن وقت خواهید دانست، که من او هستم و از خود کاری نمی‌کنم، بلکه همانطور که پدر به من تعلیم داده است سخن می‌گویم. <span class="verse-marker">۲۹</span>فرستندۀ من با من است. پدر مرا تنها نگذاشته است، زیرا من همیشه آنچه او را خوشنود می‌سازد به عمل می‌آورم.» <span class="verse-marker">۳۰</span>در نتیجۀ این سخنان بسیاری به او گرویدند. </p>
  <h3>آزادی و بردگی </h3>
  <p>
    <span class="verse-marker">۳۱</span>سپس عیسی به یهودیانی که به او گرویده بودند گفت: «اگر مطابق تعالیم من عمل کنید، در واقع پیرو من خواهید بود <span class="verse-marker">۳۲</span>و حقیقت را خواهید شناخت و حقیقت شما را آزاد خواهد کرد.» <span class="verse-marker">۳۳</span>آن‌ها به او جواب دادند: «ما فرزندان ابراهیم هستیم و هرگز بردۀ کسی نبوده‌ایم. مقصد تو از اینکه می‌گوئی شما آزاد خواهید شد چیست؟» <span class="verse-marker">۳۴</span>عیسی به ایشان گفت: «بیقین بدانید که هر کسی که گناه می‌کند بردۀ گناه است <span class="verse-marker">۳۵</span>و برده همیشه در میان اهل خانه نمی‌ماند ولی پسر همیشه می‌ماند. <span class="verse-marker">۳۶</span>پس اگر پسر، شما را آزاد سازد واقعاً آزاد خواهید بود. <span class="verse-marker">۳۷</span>می دانم که شما فرزندان ابراهیم هستید، اما چون سخنان من در دل‌های شما جائی ندارد، می‌خواهید مرا بکشید. <span class="verse-marker">۳۸</span>من دربارۀ آنچه در حضور پدر دیده‌ام سخن می‌گویم و شما هم آنچه را از پدر خود آموخته‌اید انجام می‌دهید.» <span class="verse-marker">۳۹</span>آن‌ها در جواب گفتند: «ابراهیم پدر ما است.» عیسی به آن‌ها گفت: «اگر فرزندان ابراهیم می‌بودید، اعمال او را به جا می‌آوردید، <span class="verse-marker">۴۰</span>ولی حالا می‌خواهید مرا بکشید در حالی که من همان کسی هستم که حقیقت را آن چنان که از خدا شنیده‌ام به شما می‌گویم. ابراهیم چنین کاری نکرد. <span class="verse-marker">۴۱</span>شما کارهای پدر خود را بجا می‌آورید.» آن‌ها به او گفتند: «ما حرام‌زاده نیستیم، ما یک پدر داریم و آن خود خداست.» <span class="verse-marker">۴۲</span>عیسی به آن‌ها گفت: «اگر خدا پدر شما می‌بود، مرا دوست می‌داشتید؛ زیرا من از جانب خدا آمده‌ام و در بین شما هستم. من خودسرانه نیامده‌ام، بلکه او مرا فرستاد. <span class="verse-marker">۴۳</span>چرا سخنان مرا نمی‌فهمید؟ برای اینکه طاقت شنیدن چنین سخنانی را ندارید. <span class="verse-marker">۴۴</span>شما فرزندان پدر خود شیطان هستید و آرزو‌های پدر خود را به عمل می‌آورید. او از اول قاتل بود و از راستی بی‌خبر است، چون در او هیچ راستی نیست. وقتی دروغ می‌گوید مطابق سرشت خود رفتار می‌نماید زیرا دروغگو و پدر تمام دروغ‌ها است. <span class="verse-marker">۴۵</span>اما من چون حقیقت را به شما می‌گویم، به من ایمان نمی‌آورید. <span class="verse-marker">۴۶</span>کدام یک از شما می‌تواند گناهی به من نسبت دهد؟ پس اگر من حقیقت را می‌گویم، چرا به من ایمان نمی‌آورید؟ <span class="verse-marker">۴۷</span>کسی که از خدا باشد، به کلام خدا گوش می‌دهد. شما به کلام خدا گوش نمی‌دهید، چون از خدا نیستید.» </p>
  <h3>عیسی و ابراهیم </h3>
  <p>
    <span class="verse-marker">۴۸</span>یهودیان در جواب به او گفتند: «آیا درست نگفتیم که تو سامری و دیوانه هستی؟» <span class="verse-marker">۴۹</span>عیسی گفت: «من دیوانه نیستم، بلکه به پدر خود احترام می‌گذارم ولی شما مرا بی‌حرمت می‌سازید. <span class="verse-marker">۵۰</span>من طالب جلال خود نیستم، کس دیگری هست که طالب آن است و او قضاوت می‌کند. <span class="verse-marker">۵۱</span>بیقین بدانید اگر کسی از تعالیم من اطاعت نماید، هرگز نخواهد مرد.» <span class="verse-marker">۵۲</span>یهودیان به او گفتند: «حالا مطمئن شدیم که تو دیوانه هستی. ابراهیم و همۀ پیامبران مردند ولی تو می‌گوئی: هرکه از تعالیم من اطاعت نماید، هرگز نخواهد مرد. <span class="verse-marker">۵۳</span>آیا تو از پدر ما ابراهیم و همۀ پیامبران که مرده‌اند بزرگتر هستی؟ فکر می‌کنی که هستی؟» <span class="verse-marker">۵۴</span>عیسی جواب داد: «اگر من خود را آدم بزرگی بدانم این بزرگی ارزشی ندارد، آن پدر من است که مرا بزرگی و جلال می‌بخشد، همان کسی که شما می‌گوئید خدای شماست. <span class="verse-marker">۵۵</span>شما هیچ وقت او را نشناخته‌اید، اما من او را می‌شناسم و اگر بگویم که او را نمی‌شناسم، مانند شما دروغگو خواهم بود، ولی من او را می‌شناسم و آنچه می‌گوید اطاعت می‌کنم. <span class="verse-marker">۵۶</span>پدر شما ابراهیم از اینکه امید داشت روز مرا ببیند، خوشحال بود و آن را دید و شادمان شد.» <span class="verse-marker">۵۷</span>یهودیان به او گفتند: «تو هنوز پنجاه سال هم نداری پس چگونه ممکن است ابراهیم را دیده باشی؟» <span class="verse-marker">۵۸</span>عیسی به ایشان گفت: «بیقین بدانید پیش از آنکه ابراهیم باشد، من هستم.» <span class="verse-marker">۵۹</span>آن‌ها سنگ برداشتند که به سوی عیسی پرتاب کنند ولی او از نظر مردم دور شد و عبادتگاه را ترک کرد و رفت. </p>
  <a id="c9"></a>
  <h2>فصل نهم </h2>
  <h3>شفای کور مادر زاد </h3>
  <p>
    <span class="verse-marker">۱</span>وقتی از محلی می‌گذشت، کور مادر‌زادی را دید. <span class="verse-marker">۲</span>شاگردانش از او پرسیدند: «ای استاد، به علت گناه کی بود که این مرد، نابینا بدنیا آمد؟ خود او گناهکار بود یا والدینش؟» <span class="verse-marker">۳</span>عیسی جواب داد: «نه از گناه خودش بود و نه از والدینش، بلکه تا در وجود او کارهای خدا آشکار گردد. <span class="verse-marker">۴</span>تا وقتی روز است، باید کارهای فرستندۀ خود را به انجام برسانیم. وقتی شب می‌آید کسی نمی‌تواند کار کند. <span class="verse-marker">۵</span>تا وقتی در دنیا هستم، نور دنیا هستم.» <span class="verse-marker">۶</span>وقتی این را گفت آب دهان به زمین انداخت و با آن گِل ساخت و گِل را به چشمان کور مالید <span class="verse-marker">۷</span>و به او گفت: «برو و در حوض سیلوحا (یعنی فرستاده) چشم‌های خود را بشوی.» پس رفت و شست و با چشمان باز برگشت. </p>
  <p>
    <span class="verse-marker">۸</span>پس همسایگان و کسانی که او را در وقتی که گدائی می‌کرد می‌شناختند گفتند: «آیا این همان شخصی نیست که می‌نشست و گدائی می‌کرد؟» <span class="verse-marker">۹</span>بعضی گفتند: «این همان شخص است.» اما دیگران گفتند: «نه، این شخص به او شباهت دارد.» ولی او خودش گفت: «من همان شخص هستم.» <span class="verse-marker">۱۰</span>از او پرسیدند: «پس چشمان تو چگونه باز شد؟» <span class="verse-marker">۱۱</span>او در جواب گفت: «شخصی که اسمش عیسی است گِل ساخت و به چشمان من مالید و به من گفت که به حوض سیلوحا بروم و بشویم. من هم رفتم و خود را شستم و بینا شدم.» <span class="verse-marker">۱۲</span>آن‌ها پرسیدند: «آن شخص کجاست؟» جواب داد: «نمی دانم.» </p>
  <h3>تحقیق دربارۀ شفای کور مادرزاد </h3>
  <p>
    <span class="verse-marker">۱۳</span>آن‌ها آن مرد را که قبلاً نابینا بود، نزد فریسی ها بردند، <span class="verse-marker">۱۴</span>زیرا عیسی در روز سَبَت گِل ساخته و چشمان او را باز کرده بود. <span class="verse-marker">۱۵</span>در این وقت پیروان فرقۀ فریسی از او پرسیدند، که چگونه بینا شده است. آن مرد به آنها گفت: «او روی چشمانم گِل مالید و من شستم و حالا می‌توانم ببینم.» <span class="verse-marker">۱۶</span>عده‌ای از فریسی ها گفتند: «این شخص از جانب خدا نیست چون قانون روز سَبَت را رعایت نمی‌کند.» دیگران گفتند: «شخص گناهکار چگونه می‌تواند چنین معجزاتی بنماید؟» و در میان آنها دو‌دستگی بوجود آمد. </p>
  <p>
    <span class="verse-marker">۱۷</span>آن‌ها باز هم از آن شخص که نابینا بود پرسیدند: «نظر تو در بارۀ آن کسی که می‌گوئی چشمان تو را باز کرد چیست؟» او جواب داد: «او یک نبی است.» <span class="verse-marker">۱۸</span>ولی یهودیان باور نمی‌کردند که آن مرد کور بوده و بینائی خود را باز یافته است تا اینکه والدین او را خواستند. <span class="verse-marker">۱۹</span>از آنها پرسیدند: «آیا این مرد پسر شماست؟ آیا شهادت می‌دهید که کور به دنیا آمده است؟ پس چگونه اکنون می‌تواند ببیند؟» <span class="verse-marker">۲۰</span>والدین آن شخص در جواب گفتند: «ما می‌دانیم که او پسر ما می‌باشد و نابینا به دنیا آمده است. <span class="verse-marker">۲۱</span>اما نمی‌دانیم اکنون چگونه می‌تواند ببیند یا چه کسی چشمان او را باز کرده است. از خودش بپرسید، او بالغ است و حرف خود را خواهد زد.» <span class="verse-marker">۲۲</span>والدین او چون از یهودیان می‌ترسیدند اینطور جواب دادند، زیرا یهودیان قبلاً موافقه کرده بودند که هر کس اقرار کند که عیسی، مسیح است او را از کنیسه اخراج نمایند. <span class="verse-marker">۲۳</span>از این جهت والدین آن مرد گفتند: «از خودش بپرسید، او بالغ است.» </p>
  <p>
    <span class="verse-marker">۲۴</span>پس برای بار دوم آن مرد را که قبلاً کور بود، خواسته گفتند: «خدا را تمجید کن. ما می‌دانیم که این شخص گناهکار است.» <span class="verse-marker">۲۵</span>آن مرد جواب داد: «اینکه او گناهکار است یا نه من نمی‌دانم فقط یک چیز می‌دانم که کور بودم و اکنون می‌بینم.» <span class="verse-marker">۲۶</span>آن‌ها پرسیدند: «با تو چه کرد؟ چگونه چشمان تو را باز نمود؟» <span class="verse-marker">۲۷</span>جواب داد: «من همین حالا به شما گفتم و گوش ندادید. چرا می‌خواهید دوباره بشنوید؟ آیا شما هم می‌خواهید شاگرد او شوید؟» <span class="verse-marker">۲۸</span>پس به او بد و رد گفتند: «خودت شاگرد او هستی، ما شاگرد موسی هستیم. <span class="verse-marker">۲۹</span>ما می‌دانیم که خدا با موسی سخن گفت ولی در مورد این شخص ما نمی‌دانیم که او از کجا آمده است.» <span class="verse-marker">۳۰</span>آن مرد در جواب آنها گفت: «چیز عجیبی است که شما نمی‌دانید او از کجا آمده است در حالی که چشمان مرا باز کرده است. <span class="verse-marker">۳۱</span>همه می‌دانیم که خدا دعای گناهکاران را نمی‌شنود ولی اگر کسی خداپرست باشد و ارادۀ خدا را بجا آورد، خدا دعاهای او را می‌شنود. <span class="verse-marker">۳۲</span>از ابتدای پیدایش عالم شنیده نشده که کسی چشمان کور مادر‌زادی را باز کرده باشد. <span class="verse-marker">۳۳</span>اگر این مرد از جانب خدا نیامده بود، نمی‌توانست کاری بکند.» <span class="verse-marker">۳۴</span>به او گفتند: «تو که در گناه متولد شده‌ای، به ما تعلیم می‌دهی؟» و بعد او را از کنیسه بیرون کشیدند. </p>
  <h3>کور‌دلان </h3>
  <p>
    <span class="verse-marker">۳۵</span>وقتی عیسی شنید که او را از کنیسه بیرون کرده‌اند او را پیدا کرد و از او پرسید: «آیا به پسر انسان ایمان داری؟» <span class="verse-marker">۳۶</span>آن مرد جواب داد: «ای آقا، کیست تا به او ایمان آورم؟» <span class="verse-marker">۳۷</span>عیسی به او گفت: «تو او را دیده‌ای و او همان کسی است که اکنون با تو سخن می‌گوید.» <span class="verse-marker">۳۸</span>او گفت: «خداوندا، ایمان دارم.» و در مقابل عیسی سجده کرد. </p>
  <p>
    <span class="verse-marker">۳۹</span>عیسی سپس گفت: «من به خاطر داوری به این دنیا آمده‌ام تا کوران بینا و بینایان کور شوند.» <span class="verse-marker">۴۰</span>بعضی از پیروان فرقۀ فریسی که در اطراف او بودند این سخنان را شنیدند و به او گفتند: «آیا مقصدت این است که ما هم کور هستیم؟» <span class="verse-marker">۴۱</span>عیسی به ایشان گفت: «اگر کور می‌بودید گناهی نمی‌داشتید، اما چون می‌گویید بینا هستیم، به همین دلیل هنوز در گناه هستید.» </p>
  <a id="c10"></a>
  <h2>فصل دهم </h2>
  <h3>مثل آغل گوسفندان </h3>
  <p>
    <span class="verse-marker">۱</span>«بیقین بدانید هرکه از در به آغل گوسفندان وارد نشود بلکه از راه دیگری بالا برود او دزد و راهزن است. <span class="verse-marker">۲</span>اما کسی که از در وارد شود چوپان گوسفندان است. <span class="verse-marker">۳</span>دربان در را برای او باز می‌کند و گوسفندان صدایش را می‌شنوند. او گوسفندان خود را به نام می‌خواند و آنها را بیرون می‌برد. <span class="verse-marker">۴</span>وقتی گوسفندان خود را بیرون می‌برد خودش در پیشاپیش آن‌ها حرکت می‌کند و گوسفندان به دنبالش می‌روند زیرا صدای او را می‌شناسند. <span class="verse-marker">۵</span>به دنبال آدم ناشناس نمی‌روند بلکه از او می‌گریزند زیرا صدای بیگانگان را نمی‌شناسند.» <span class="verse-marker">۶</span>عیسی این مَثَل را برای ایشان آورد ولی آن‌ها مقصد او را نفهمیدند. </p>
  <h3>چوپان نیکو </h3>
  <p>
    <span class="verse-marker">۷</span>پس عیسی بار دیگر به آن‌ها گفت: «بیقین بدانید که من برای گوسفندان در هستم. <span class="verse-marker">۸</span>همۀ کسانی که پیش از من آمدند دزد و راهزن بودند و گوسفندان به صدای آنها گوش ندادند. <span class="verse-marker">۹</span>من در هستم، هرکه به وسیلۀ من وارد شود نجات می‌یابد و به داخل و خارج می‌رود و علوفه پیدا می‌کند. <span class="verse-marker">۱۰</span>دزد می‌آید تا بدزدد، بکشد و نابود سازد. من آمده‌ام تا آدمیان زندگی یابند و آن را بطور کامل داشته باشند. <span class="verse-marker">۱۱</span>من چوپان نیکو هستم، چوپان نیکو جان خود را برای گوسفندان فدا می‌سازد <span class="verse-marker">۱۲</span>اما مزدوری که چوپان نیست و گوسفندان به او تعلق ندارند وقتی ببینند که گرگ می‌آید گوسفندان را می‌گذارد و فرار می‌کند. آنگاه گرگ به گله حمله می‌کند و گوسفندان را پراگنده می‌سازد. <span class="verse-marker">۱۳</span>او می‌گریزد چون مزدور است و به فکر گوسفندان نیست. <span class="verse-marker">۱۴</span>من چوپان نیکو هستم، من گوسفندان خود را می‌شناسم و آن‌ها هم مرا می‌شناسند. <span class="verse-marker">۱۵</span>همانطور که پدر مرا می‌شناسد، من هم پدر را می‌شناسم و جان خود را در راه گوسفندان فدا می‌سازم. <span class="verse-marker">۱۶</span>من گوسفندان دیگری هم دارم که از این گله نیستند، باید آن‌ها را نیز بیاورم. آن‌ها صدای مرا خواهند شنید و یک گله و یک چوپان خواهند شد. <span class="verse-marker">۱۷</span>پدرم مرا دوست دارد زیرا من جان خود را فدا می‌کنم تا آن را بار دیگر باز یابم. <span class="verse-marker">۱۸</span>هیچ کس جان مرا از من نمی‌گیرد، من به خواهش خود آن را فدا می‌کنم. اختیار دارم که آن را فدا سازم و اختیار دارم که آن را باز به دست آورم. پدر این امر را به من داده است.» </p>
  <p>
    <span class="verse-marker">۱۹</span>به خاطر این سخنان، بار دیگر در بین یهودیان دو‌دستگی به وجود آمد. <span class="verse-marker">۲۰</span>بسیاری از آنها گفتند: «او روح ناپاک دارد و دیوانه است. چرا به سخنان او گوش می‌دهید؟» <span class="verse-marker">۲۱</span>دیگران گفتند: «کسی که دیوانه است نمی‌تواند اینطور سخن بگوید. آیا روح ناپاک می‌تواند چشمان کور را باز نماید؟» </p>
  <h3>یهودیان عیسی را نمی‌پذیرند </h3>
  <p>
    <span class="verse-marker">۲۲</span>وقتی عید تقدیس در اورشلیم فرا رسید، زمستان بود <span class="verse-marker">۲۳</span>و عیسی در عبادتگاه و در داخل رواق سلیمان قدم می‌زد. <span class="verse-marker">۲۴</span>یهودیان در اطراف او گرد آمدند و از او پرسیدند: «تا چه وقت ما را در شک می‌گذاری؟ اگر مسیح هستی آشکارا بگو.» <span class="verse-marker">۲۵</span>عیسی گفت: «من به شما گفته‌ام اما شما باور نمی‌کنید. کارهائی که به نام پدر انجام می‌دهم بر من شهادت می‌دهند. <span class="verse-marker">۲۶</span>اما شما چون گوسفندان من نیستید ایمان نمی‌آورید. <span class="verse-marker">۲۷</span>گوسفندان من صدای مرا می‌شنوند و من آن‌ها را می‌شناسم و آن‌ها به دنبال من می‌آیند. <span class="verse-marker">۲۸</span>من به آن‌ها زندگی ابدی می‌بخشم و آن‌ها هرگز هلاک نخواهند شد و هیچ کس نمی‌تواند آن‌ها را از دست من بگیرد. <span class="verse-marker">۲۹</span>پدری که آنها را به من بخشیده است از همه بزرگتر است و هیچ کس نمی‌تواند آن‌ها را از دست پدر من بگیرد. <span class="verse-marker">۳۰</span>من و پدر یک هستیم.» </p>
  <p>
    <span class="verse-marker">۳۱</span>بار دیگر یهودیان سنگ برداشتند تا او را سنگسار کنند. <span class="verse-marker">۳۲</span>عیسی به آن‌ها گفت: «من از جانب پدر کارهای نیک بسیاری در برابر شما انجام داده‌ام. به خاطر کدامیک از آن‌ها مرا سنگسار می‌کنید؟» <span class="verse-marker">۳۳</span>یهودیان در جواب گفتند: «برای کارهای نیک نیست که می‌خواهیم تو را سنگسار کنیم، بلکه به خاطر کفر توست. تو که یک انسان هستی ادعای خدایی می‌کنی!» <span class="verse-marker">۳۴</span>عیسی در جواب گفت: «مگر در شریعت شما نوشته نشده است که شما خدایان هستید؟ <span class="verse-marker">۳۵</span>اگر خدا کسانی را که کلام او را دریافت کرده‌اند خدایان خوانده است و ما می‌دانیم که کلام خدا هرگز باطل نمی‌شود، <span class="verse-marker">۳۶</span>پس چرا به من که پدر، مرا برگزیده و به جهان فرستاده است نسبت کفر می‌دهید وقتی می‌گویم پسر خدا هستم؟ <span class="verse-marker">۳۷</span>اگر من کارهای پدرم را به جا نمی‌آورم به من ایمان نیاورید <span class="verse-marker">۳۸</span>و اما اگر کارهای او را انجام می‌دهم حتی اگر به من ایمان نمی‌آورید به کارهای من ایمان بیاورید تا بدانید و مطمئن شوید که پدر در من است و من در او.» </p>
  <p>
    <span class="verse-marker">۳۹</span>پس بار دیگر آن‌ها می‌خواستند او را دستگیر کنند اما از نظر ایشان دور شد. </p>
  <p>
    <span class="verse-marker">۴۰</span>باز عیسی از دریای اُردن گذشته به جایی که یحیی قبلاً تعمید می‌داد، رفت و در آنجا ماند. <span class="verse-marker">۴۱</span>بسیاری از مردم پیش او آمدند و گفتند: «یحیی هیچ معجزه‌ای نکرد اما آنچه او دربارۀ این مرد گفت راست بود.» <span class="verse-marker">۴۲</span>در آنجا بسیاری به عیسی ایمان آوردند. </p>
  <a id="c11"></a>
  <h2>فصل یازدهم </h2>
  <h3>مرگ ایلعازَر </h3>
  <p>
    <span class="verse-marker">۱</span>مردی به نام ایلعازَر، از اهالی بیت‌عنیا یعنی دهکده مریم و خواهرش مرتا، مریض بود. <span class="verse-marker">۲</span>مریم همان بود که به پاهای خداوند عطر ریخت و آن‌ها را با مو‌های خود خشک کرد و اکنون برادرش ایلعازَر بیمار بود. <span class="verse-marker">۳</span>پس خواهرانش برای عیسی پیغام فرستادند که: «ای خداوند، آن کسی که تو او را دوست داری بیمار است.» <span class="verse-marker">۴</span>وقتی عیسی این را شنید گفت: «این بیماری به مرگ او منجر نخواهد شد بلکه وسیله‌ای برای جلال خداست تا پسر خدا نیز از این راه جلال یابد.» </p>
  <p>
    <span class="verse-marker">۵</span>عیسی مرتا و خواهر او و ایلعازَر را دوست می‌داشت. <span class="verse-marker">۶</span>پس وقتی از بیماری ایلعازَر باخبر شد دو روز دیگر در جایی که بود توقف کرد <span class="verse-marker">۷</span>و سپس به شاگردان گفت: «بیایید باز هم به یهودیه برویم.» <span class="verse-marker">۸</span>شاگردان به او گفتند: «ای استاد، هنوز از آن وقت که یهودیان می‌خواستند تو را سنگسار کنند چیزی نگذشته است. آیا باز هم می‌خواهی به آنجا بروی؟» <span class="verse-marker">۹</span>عیسی جواب داد: «آیا یک روز دوازده ساعت نیست؟ کسی که در روز راه می‌رود لغزش نمی‌خورد زیرا نور این جهان را می‌بیند. <span class="verse-marker">۱۰</span>اما اگر کسی در شب راه برود می‌لغزد زیرا در او هیچ نوری وجود ندارد.» <span class="verse-marker">۱۱</span>عیسی این را گفت و افزود: «دوست ما ایلعازَر خوابیده است اما من می‌روم تا او را بیدار کنم.» <span class="verse-marker">۱۲</span>شاگردان گفتند: «ای خداوند، اگر او خواب باشد حتماً خوب خواهد شد.» <span class="verse-marker">۱۳</span>عیسی از مرگ او سخن می‌گفت اما آن‌ها تصور کردند مقصد او خواب معمولی است. <span class="verse-marker">۱۴</span>آنگاه عیسی بطور واضح به آن‌ها گفت: «ایلعازَر مرده است. <span class="verse-marker">۱۵</span>به خاطر شما خوشحالم که آنجا نبوده‌ام چون حالا می‌توانید ایمان بیاورید. بیایید پیش او برویم.» <span class="verse-marker">۱۶</span>توما که او را دو‌گانگی می‌گفتند به دیگر شاگردان گفت: «بیایید ما هم برویم تا با او بمیریم.» </p>
  <h3>عیسی قیامت و زندگی است </h3>
  <p>
    <span class="verse-marker">۱۷</span>وقتی عیسی به آنجا رسید معلوم شد که چهار روز است او را دفن کرده‌اند. <span class="verse-marker">۱۸</span>بیت‌عنیا کمتر از نیم فرسنگ از اورشلیم فاصله داشت <span class="verse-marker">۱۹</span>و بسیاری از یهودیان نزد مرتا و مریم آمده بودند تا به خاطر مرگ برادر شان آن‌ها را تسلی دهند. <span class="verse-marker">۲۰</span>مرتا همینکه شنید عیسی در راه است برای استقبال او بیرون رفت ولی مریم در خانه ماند. <span class="verse-marker">۲۱</span>مرتا به عیسی گفت: «خداوندا، اگر تو اینجا می‌بودی برادرم نمی‌مُرد. <span class="verse-marker">۲۲</span>با وجود این می‌دانم که حالا هم هرچه از خدا بخواهی به تو عطا خواهد کرد.» <span class="verse-marker">۲۳</span>عیسی گفت: «برادرت باز زنده خواهد شد.» <span class="verse-marker">۲۴</span>مرتا گفت: «می دانم که او در روز قیامت زنده خواهد شد.» <span class="verse-marker">۲۵</span>عیسی گفت: «من قیامت و زندگی هستم. کسی که به من ایمان بیاورد حتی اگر بمیرد، زندگی خواهد داشت <span class="verse-marker">۲۶</span>و کسی که زنده باشد و به من ایمان بیاورد هرگز نخواهد مرد. آیا این را باور می‌کنی؟» <span class="verse-marker">۲۷</span>مرتا گفت: «بلی، خداوندا، من ایمان دارم که تو مسیح و پسر خدا هستی که می‌باید به دنیا بیاید.» </p>
  <h3>عیسی گریه می‌کند </h3>
  <p>
    <span class="verse-marker">۲۸</span>پس از اینکه این را گفت رفت و خواهر خود مریم را صدا کرد و به طور پنهانی به او گفت: «استاد آمده است و تو را می‌خواهد.» <span class="verse-marker">۲۹</span>وقتی مریم این را شنید فوراً برخاست و به طرف عیسی رفت. <span class="verse-marker">۳۰</span>عیسی هنوز به دهکده نرسیده بود بلکه در همان جایی بود که مرتا به دیدن او رفت. <span class="verse-marker">۳۱</span>یهودیانی که برای تسلی دادن به مریم در خانه بودند وقتی دیدند که او با عجله برخاسته و از خانه بیرون می‌رود به دنبال او رفتند و با خود می‌گفتند که او می‌خواهد به سر قبر برود تا در آنجا گریه کند. </p>
  <p>
    <span class="verse-marker">۳۲</span>همین که مریم به جایی که عیسی بود آمد و او را دید، به پاهای او افتاده گفت: «خداوندا، اگر در این جا می‌بودی برادرم نمی‌مُرد.» <span class="verse-marker">۳۳</span>عیسی وقتی او و یهودیانی را که همراه او بودند گریان دید از دل آهی کشید و سخت متأثر شد <span class="verse-marker">۳۴</span>و پرسید: «او را کجا گذاشته‌اید؟» جواب دادند: «خداوندا، بیا و ببین.» <span class="verse-marker">۳۵</span>عیسی گریست. <span class="verse-marker">۳۶</span>یهودیان گفتند: «ببینید چقدر او را دوست داشت؟» <span class="verse-marker">۳۷</span>اما بعضی گفتند: «آیا این مرد که چشمان کور را باز کرد نمی‌توانست کاری بکند که جلوی مرگ ایلعازَر را بگیرد؟» </p>
  <h3>ایلعازَر زنده می‌شود </h3>
  <p>
    <span class="verse-marker">۳۸</span>پس عیسی در حالی که از دل آه می‌کشید به سر قبر آمد. قبر غاری بود که سنگی پیش روی آن گذاشته بودند. <span class="verse-marker">۳۹</span>عیسی گفت: «سنگ را بردارید.» مرتا خواهر ایلعازَر گفت: «خداوندا، حالا چهار روز از مرگ او می‌گذرد و بو گرفته است.» <span class="verse-marker">۴۰</span>عیسی به او گفت: «آیا به تو نگفتم که اگر ایمان داشته باشی جلال خدا را خواهی دید؟» <span class="verse-marker">۴۱</span>پس سنگ را از پیش روی قبر برداشتند. آنگاه عیسی به آسمان نگاه کرد و گفت: «ای پدر، تو را شکر می‌کنم که سخن مرا شنیده‌ای. <span class="verse-marker">۴۲</span>من می‌دانستم که تو همیشه سخن مرا می‌شنوی ولی به خاطر کسانی که اینجا ایستاده‌اند این را گفتم تا آن‌ها ایمان بیاورند که تو مرا فرستاده‌ای.» <span class="verse-marker">۴۳</span>پس از این سخنان، عیسی با صدای بلند فریاد زد: «ای ایلعازَر، بیرون بیا.» <span class="verse-marker">۴۴</span>آن مرده، در حالی که دست‌ها و پاهایش با کفن بسته شده و صورتش با دستمال پوشیده بود، بیرون آمد. عیسی به آن‌ها گفت: «او را باز کنید و بگذارید برود.» </p>
  <h3>نقشه برای قتل عیسی </h3>
  <h4>(همچنین در متی ۲۶:‌۱‌-‌۵ و مرقُس ۱۴:‌۱‌-‌۲ و لوقا ۲۲:‌۱‌-‌۲) </h4>
  <p>
    <span class="verse-marker">۴۵</span>بسیاری از یهودیانی که برای دیدن مریم آمده بودند، وقتی آنچه را عیسی انجام داد مشاهده کردند، به او ایمان آوردند. <span class="verse-marker">۴۶</span>اما بعضی از آن‌ها پیش فریسی ها رفتند و کارهایی را که عیسی انجام داده بود به آن‌ها گزارش دادند. <span class="verse-marker">۴۷</span>فریسی ها و سران کاهنان با شورای بزرگ یهود جلسه‌ای تشکیل دادند و گفتند: «چه کنیم؟ این مرد معجزات زیادی می‌کند. <span class="verse-marker">۴۸</span>اگر او را همینطور آزاد بگذاریم همۀ مردم به او ایمان خواهند آورد و آن وقت رومیان خواهند آمد و جا و ملت ما را خواهند گرفت.» <span class="verse-marker">۴۹</span>یکی از آن‌ها یعنی قیافا که در آن سال کاهن‌اعظم بود گفت: «شما اصلاً چیزی نمی‌دانید. <span class="verse-marker">۵۰</span>متوجه نیستید که لازم است یک نفر به خاطر قوم بمیرد تا ملت ما به کلی نابود نشود.» <span class="verse-marker">۵۱</span>او این سخن را از خود نگفت، بلکه چون در آن سال کاهن‌اعظم بود پیشگویی کرد که عیسی در راه قوم یهود خواهد مُرد <span class="verse-marker">۵۲</span>و نه تنها در راه آن قوم بلکه تا فرزندان خدا را که پراگنده هستند بصورت یک بدن واحد به هم بپیوندد. <span class="verse-marker">۵۳</span>از آن روز به بعد آن‌ها نقشه قتل او را کشیدند. <span class="verse-marker">۵۴</span>بعد از آن عیسی دیگر به طور آشکار در بین یهودیان رفت و آمد نمی‌کرد، بلکه از آنجا به ناحیه‌ای نزدیک بیابان به شهری به نام افرایم رفت و با شاگردان خود در آنجا ماند. </p>
  <p>
    <span class="verse-marker">۵۵</span>عید فِصَح یهودیان نزدیک بود و عدۀ زیادی از آبادی‌های اطراف به اورشلیم آمدند تا پیش از عید خود را تطهیر نمایند. <span class="verse-marker">۵۶</span>آن‌ها در جستجوی عیسی بودند و در عبادتگاه به یکدیگر می‌گفتند: «او به عید نخواهد آمد. نظر شما چیست؟» <span class="verse-marker">۵۷</span>اما سران کاهنان و پیروان فرقۀ فریسی امر کرده بودند که هرکه بداند عیسی کجاست اطلاع دهد تا او را دستگیر نمایند. </p>
  <a id="c12"></a>
  <h2>فصل دوازدهم </h2>
  <h3>تدهین عیسی بوسیلۀ مریم </h3>
  <h4>(همچینین در متی ۲۶:‌۶‌-‌۱۳ و مرقُس ۱۴:‌۳‌-‌۹) </h4>
  <p>
    <span class="verse-marker">۱</span>شش روز پیش از عید فِصَح، عیسی به بیت‌عنیا، محل زندگی ایلعازَر یعنی همان کسی که او را پس از مردن زنده کرده بود، آمد. <span class="verse-marker">۲</span>آن‌ها در آنجا برای او دعوتی ترتیب کردند. مرتا خدمت می‌کرد و ایلعازَر با مهمانان پهلوی عیسی سر دسترخوان نشست. <span class="verse-marker">۳</span>آنگاه مریم پیمانه‌ای از عطر بسیار گرانبها که روغن سنبل خالص بود آورد و بر پاهای عیسی ریخت و با موهای خود آن‌ها را خشک کرد بطوری که آن خانه از بوی عطر پُر شد. <span class="verse-marker">۴</span>در این وقت یهودای اسخریوطی پسر شمعون که یکی از شاگردان عیسی بود و بزودی تسلیم کنندۀ وی می‌شد گفت: <span class="verse-marker">۵</span>«چرا این عطر به قیمت سه صد سکۀ نقره فروخته نشد تا پول آن به فقرا داده شود؟» <span class="verse-marker">۶</span>او این را از روی دلسوزی برای فقرا نگفت، بلکه به این دلیل گفت که خودش مسئول کیسۀ پول و شخص دزدی بود و از پولی که به او می‌دادند بر‌می‌داشت. <span class="verse-marker">۷</span>عیسی گفت: «با او کاری نداشته باش، بگذار آن را تا روزی که مرا دفن می‌کنند نگه دارد. <span class="verse-marker">۸</span>فقرا همیشه در بین شما خواهند بود اما من همیشه با شما نخواهم بود.» </p>
  <h3>دسیسه بر ضد ایلعازَر </h3>
  <p>
    <span class="verse-marker">۹</span>عده زیادی از یهودیان شنیدند که عیسی در آنجا است. پس آمدند تا نه تنها عیسی بلکه ایلعازَر را هم که زنده کرده بود ببینند. <span class="verse-marker">۱۰</span>بنابراین سران کاهنان تصمیم گرفتند که ایلعازَر را نیز بکشند، <span class="verse-marker">۱۱</span>زیرا او باعث شده بود بسیاری از یهودیان از رهبران خود روگردان شده به عیسی ایمان آورند. </p>
  <h3>ورود مظفرانۀ عیسی به اورشلیم </h3>
  <h4>(همچنین در متی ۲۱:‌۱‌-‌۱۱ و مرقُس ۱۱:‌۱‌-‌۱۱ و لوقا ۱۹:‌۲۸‌-‌۴۰) </h4>
  <p>
    <span class="verse-marker">۱۲</span>فردای آن روز جمعیت بزرگی که برای عید آمده بودند. وقتی شنیدند عیسی در راه اورشلیم است، <span class="verse-marker">۱۳</span>شاخه‌های درخت خرما را به دست گرفتند و به استقبال او رفتند. آن‌ها فریاد می‌کردند: «هوشیعانا، فرخنده باد پادشاه اسرائیل که به نام خداوند می‌آید.» <span class="verse-marker">۱۴</span>عیسی کره الاغی یافت و بر آن سوار شد، چنانکه کلام خدا می‌فرماید: <span class="verse-marker">۱۵</span>«ای دختر سهیون، دیگر نترس، اکنون پادشاه تو که بر کره الاغی سوار است می‌آید.» <span class="verse-marker">۱۶</span>در ابتدا مقصد این چیزها برای شاگردان روشن نبود اما پس از آنکه عیسی به جلال رسید آن‌ها بیاد آوردند که این چیزها دربارۀ او نوشته شده بود و همانطور هم آن‌ها برای او انجام داده بودند. </p>
  <p>
    <span class="verse-marker">۱۷</span>موقعی که عیسی ایلعازَر را صدا زد و زنده از قبر بیرون آورد، عدۀ زیادی حضور داشتند. آن‌ها آنچه را که دیده و شنیده بودند نقل کردند. <span class="verse-marker">۱۸</span>به این دلیل آن جمعیت بزرگ به استقبال عیسی آمدند، زیرا شنیده بودند که عیسی این معجزه را انجام داده بود. <span class="verse-marker">۱۹</span>فریسی ها به یکدیگر گفتند: «نمی بینید که هیچ کاری از شما ساخته نیست؟ تمام دنیا به دنبال او رفته است.» </p>
  <h3>یونانیان می‌خواهند عیسی را ببینند </h3>
  <p>
    <span class="verse-marker">۲۰</span>در میان کسانی که برای عبادت عید به اورشلیم آمده بودند عده‌ای یونانی بودند. <span class="verse-marker">۲۱</span>آن‌ها نزد فیلیپُس که اهل بیتسَیدای جلیل بود آمدند و گفتند: «ای آقا، ما می‌خواهیم عیسی را ببینیم.» <span class="verse-marker">۲۲</span>فیلیپُس رفت و این را به اندریاس گفت و آن وقت هر دوی آن‌ها رفتند و به عیسی گفتند. <span class="verse-marker">۲۳</span>عیسی به آن‌ها گفت: «ساعت آن رسیده است که پسر انسان جلال یابد. <span class="verse-marker">۲۴</span>بیقین بدانید که اگر دانۀ گندم به داخل خاک نرود و نمیرد، هیچ وقت از یک دانه بیشتر نمی‌شود اما اگر بمیرد دانه‌های بی‌شماری به بار می‌آورد. <span class="verse-marker">۲۵</span>کسی که جان خود را دوست دارد آن را از دست می‌دهد و کسی که در این دنیا از جان خود بگذرد آن را تا به زندگی ابدی حفظ خواهد کرد. <span class="verse-marker">۲۶</span>اگر کسی می‌خواهد مرا خدمت کند به دنبال من بیاید و هرجا من باشم خادم من نیز در آنجا با من خواهد بود و اگر کسی مرا خدمت کند پدر من او را سرافراز خواهد کرد. </p>
  <h3>سخن عیسی دربارۀ مرگش </h3>
  <p>
    <span class="verse-marker">۲۷</span>همین حالا جان من مضطرب است. چه بگویم؟ آیا بگویم: «ای پدر مرا از این ساعت برهان؟» اما برای همین منظور من به این ساعت رسیده‌ام. <span class="verse-marker">۲۸</span>ای پدر، نام خود را جلال بده.» در آن وقت صدائی از آسمان رسید که می‌گفت: «آن را جلال داده‌ام و باز هم جلال خواهم داد.» <span class="verse-marker">۲۹</span>گروهی که آنجا ایستاده بودند گفتند: «صدای رعد بود.» و دیگران گفتند: «فرشته‌ای با او سخن گفت.» <span class="verse-marker">۳۰</span>عیسی در جواب گفت: «این صدا به خاطر شما آمد، نه بخاطر من. <span class="verse-marker">۳۱</span>اکنون موقع داوری این جهان است و سردار این دنیا بیرون رانده می‌شود. <span class="verse-marker">۳۲</span>وقتی از روی زمین بلند کرده شوم همۀ آدمیان را به سوی خود می‌کشانم.» <span class="verse-marker">۳۳</span>عیسی این را در اشاره به نوع مرگی که در انتظارش بود گفت. <span class="verse-marker">۳۴</span>مردم به او گفتند: «تورات به ما تعلیم می‌دهد که مسیح تا به ابد زنده می‌ماند. پس تو چگونه می‌گوئی که پسر انسان باید بلند کرده شود؟ این پسر انسان کیست؟» <span class="verse-marker">۳۵</span>عیسی به آنها گفت: «فقط تا زمانی کوتاه نور با شما است. تا وقتی این نور با شما است راه بروید مبادا تاریکی شما را فرا گیرد. کسی که در تاریکی راه می‌رود نمی‌داند به کجا می‌رود. <span class="verse-marker">۳۶</span>تا زمانی که نور را دارید به نور ایمان بیاورید تا فرزندان نور شوید.» </p>
  <h3>بی‌ایمانی یهودیان </h3>
  <p>عیسی این را گفت و از پیش آنها رفت و پنهان شد. <span class="verse-marker">۳۷</span>با وجود معجزات بسیاری که در حضور آنها انجام داد آن‌ها به او ایمان نیاوردند، <span class="verse-marker">۳۸</span>تا سخن اشعیای نبی تمام شود که گفته بود: «ای خداوند، آیا پیام ما را کسی باور نموده و آیا بازوی خداوند به کسی آشکار گردیده است؟» <span class="verse-marker">۳۹</span>پس آن‌ها نتوانستند ایمان آورند، زیرا اشعیا باز هم فرموده است: <span class="verse-marker">۴۰</span>«چشمان آن‌ها را نابینا و دل‌های شان را سخت گردانیده است تا با چشمان خود نبینند و با دل‌های خود نفهمند و به سوی من باز نگردند تا ایشان را شفا دهم.» <span class="verse-marker">۴۱</span>اشعیا این را فرمود زیرا جلال عیسی را دید و دربارۀ او سخن گفت. </p>
  <p>
    <span class="verse-marker">۴۲</span>با وجود این بسیاری از بزرگان یهود به او گرویدند. ولی به خاطر فریسی ها و از ترس از آنکه مبادا از کنیسه خارج شوند به ایمان خود اقرار نمی‌کردند، <span class="verse-marker">۴۳</span>زیرا آنها تعریف و تمجید از انسان را بیش از حرمت و عزتی که از جانب خداست دوست می‌داشتند. </p>
  <h3>داوری بوسیلۀ کلام عیسی </h3>
  <p>
    <span class="verse-marker">۴۴</span>پس عیسی با صدای بلند گفت: «هرکه به من ایمان بیاورد نه فقط به من بلکه به فرستندۀ من نیز ایمان آورده است. <span class="verse-marker">۴۵</span>هرکه مرا می‌بیند فرستندۀ مرا دیده است. <span class="verse-marker">۴۶</span>من نوری هستم که به دنیا آمده‌ام تا هرکه به من ایمان آورد در تاریکی نماند، <span class="verse-marker">۴۷</span>اما اگر کسی سخنان مرا بشنود و اطاعت نکند، من در حق او داوری نمی‌کنم، زیرا نیامده‌ام تا دنیا را ملامت سازم بلکه تا دنیا را نجات بخشم. <span class="verse-marker">۴۸</span>داوری هست که هرکه مرا رد کند و سخنانم را قبول نکند او را ملامت می‌سازد. سخنانی که من گفتم در روز آخرت او را ملامت خواهد ساخت. <span class="verse-marker">۴۹</span>چون من از خود سخن نمی‌گویم بلکه پدری که مرا فرستاده است به من فرمان داد که چه بگویم و چگونه صحبت کنم <span class="verse-marker">۵۰</span>و من می‌دانم که فرمان او زندگی ابدی است. پس آنچه من می‌گویم کاملاً همان چیزی است که پدر به من گفته است.» </p>
  <a id="c13"></a>
  <h2>فصل سیزدهم </h2>
  <h3>شستن پاهای شاگردان </h3>
  <p>
    <span class="verse-marker">۱</span>یک روز پیش از عید فِصَح بود. عیسی فهمید که ساعتش فرا‌رسیده است و می‌بایست این جهان را ترک کند و پیش پدر برود. او که همیشه به متعلقان خود در این دنیا محبت می‌داشت، آن‌ها را تا به آخر محبت داشت. <span class="verse-marker">۲</span>وقت خوردن نان شب بود و شیطان قبلاً یهودای اسخریوطی پسر شمعون را شورانده بود که عیسی را تسلیم نماید. <span class="verse-marker">۳</span>عیسی که می‌دانست پدر همه چیز را به دست او سپرده و از جانب خدا آمده است و به سوی او می‌رود، <span class="verse-marker">۴</span>از سر دسترخوان برخاسته، لباس خود را کنار گذاشت و قدیفه‌ای گرفته به کمر بست. <span class="verse-marker">۵</span>بعد از آن در لگنی آب ریخت و شروع کرد به شستن پاهای شاگردان و خشک کردن آن‌ها با قدیفه‌ای که به کمر بسته بود. <span class="verse-marker">۶</span>وقتی نوبت به شمعون پِترُس رسید او به عیسی گفت: «ای خداوند، آیا تو می‌خواهی پاهای مرا بشوئی؟» <span class="verse-marker">۷</span>عیسی در جواب گفت: «تو اکنون نمی‌فهمی من چه می‌کنم ولی بعداً خواهی فهمید.» <span class="verse-marker">۸</span>پِترُس گفت: «هرگز نمی‌گذارم پاهای مرا بشوئی.» عیسی به او گفت: «اگر تو را نشویم تو در من حصه نخواهی داشت.» <span class="verse-marker">۹</span>شمعون پِترُس گفت: «پس ای خداوند، نه تنها پاهای مرا بلکه دستها و سرم را نیز بشوی.» <span class="verse-marker">۱۰</span>عیسی گفت: «کسی که غسل کرده است احتیاجی به شستشو ندارد بجز شستن پاهایش. او از سر تا پا پاک است و شما پاک هستید، ولی نه همه.» <span class="verse-marker">۱۱</span>چون او می‌دانست چه کسی او را تسلیم خواهد نمود، به همین دلیل گفت همۀ شما پاک نیستید. </p>
  <p>
    <span class="verse-marker">۱۲</span>بعد از آنکه پاهای آنها را شست و لباس خود را پوشید و دوباره سر دسترخوان نشست، از آن‌ها پرسید: «آیا فهمیدید برای شما چه کردم؟ <span class="verse-marker">۱۳</span>شما مرا استاد و خداوند خطاب می‌کنید و درست هم می‌گویید زیرا که چنین هستم. <span class="verse-marker">۱۴</span>پس اگر من که استاد و خداوند شما هستم پاهای شما را شسته‌ام، شما هم باید پاهای یکدیگر را بشوئید. <span class="verse-marker">۱۵</span>به شما نمونه‌ای دادم تا همانطور که من با شما رفتار کردم شما هم رفتار کنید. <span class="verse-marker">۱۶</span>به یقین بدانید که هیچ غلامی از ارباب خود و هیچ قاصدی از فرستندۀ خویش بزرگتر نیست. <span class="verse-marker">۱۷</span>هرگاه اینرا فهمیدید، خوشا به حال شما اگر به آن عمل نمائید. </p>
  <p>
    <span class="verse-marker">۱۸</span>آنچه می‌گویم مربوط به همۀ شما نیست. من کسانی را که برگزیده‌ام می‌شناسم. اما این پیشگوئی باید تمام شود: آن کس که با من نان می‌خورد، برضد من برخاسته است. <span class="verse-marker">۱۹</span>اکنون پیش از وقوع این را به شما می‌گویم تا وقتی واقع شود ایمان آورید که من هستم. <span class="verse-marker">۲۰</span>بیقین بدانید هر که، کسی را که من می‌فرستم بپذیرد مرا پذیرفته است و هر که مرا بپذیرد فرستندۀ مرا پذیرفته است.» </p>
  <h3>پیشگویی دربارۀ تسلیم شدن </h3>
  <h4>(همچنین در متی ۲۶:‌۲۰‌-‌۲۵ و مرقُس ۱۴:‌۱۷‌-‌۲۱ و لوقا ۲۲:‌۲۱‌-‌۲۳) </h4>
  <p>
    <span class="verse-marker">۲۱</span>وقتی عیسی این را گفت روحاً سخت پریشان شد و به طور آشکار فرمود: «به یقین بدانید که یکی از شما مرا تسلیم دشمنان خواهد کرد.» <span class="verse-marker">۲۲</span>شاگردان با شک و تردید به یکدیگر می‌دیدند زیرا نمی‌دانستند این را دربارۀ کدام یک از آن‌ها می‌گوید. <span class="verse-marker">۲۳</span>یکی از شاگردان که عیسی او را دوست می‌داشت پهلوی او نشسته بود. <span class="verse-marker">۲۴</span>پس شمعون پِترُس با اشاره از او خواست از عیسی بپرسد که او دربارۀ کدام یک از آن‌ها صحبت می‌کند. <span class="verse-marker">۲۵</span>بنابراین آن شاگرد به عیسی نزدیکتر شده از او پرسید: «ای خداوند، او کیست؟» <span class="verse-marker">۲۶</span>عیسی جواب داد: «من این لقمه نان را در کاسه تر کرده به او می‌دهم، او همان شخص است.» پس وقتی لقمه نانرا در کاسه تر کرد، آن را به یهودا پسر شمعون اسخریوطی داد. <span class="verse-marker">۲۷</span>همینکه یهودا لقمه را گرفت شیطان در هست او درآمد. عیسی به او گفت: «آنچه را می‌کنی زودتر بکن.» <span class="verse-marker">۲۸</span>ولی از کسانی که سر دسترخوان بودند هیچ کس نفهمید مقصد او از این سخن چه بود. <span class="verse-marker">۲۹</span>بعضی گمان کردند که چون یهودا مسئول کیسۀ پول بود عیسی به او می‌گوید که هرچه برای عید لازم دارند خریداری نماید و یا چیزی به فقرا بدهد. <span class="verse-marker">۳۰</span>همینکه یهودا لقمه را گرفت بیرون رفت و شب بود. </p>
  <h3>فرمان نو </h3>
  <p>
    <span class="verse-marker">۳۱</span>وقتی یهودا بیرون رفت عیسی گفت: «اکنون پسر انسان جلال می‌یابد و به وسیله او خدا نیز جلال می‌یابد. <span class="verse-marker">۳۲</span>و اگر خدا به وسیله او جلال یابد خدا نیز او را جلال خواهد داد و این جلال به زودی شروع می‌شود. <span class="verse-marker">۳۳</span>ای فرزندان من، زمانی کوتاه با شما هستم. آنگاه به دنبال من خواهید گشت و همانطور که به یهودیان گفتم اکنون به شما هم می‌گویم آن جائی که من میروم شما نمی‌توانید بیایید. <span class="verse-marker">۳۴</span>به شما حکم نو می‌دهم: یکدیگر را دوست بدارید. همانطور که من شما را دوست داشته‌ام شما نیز یکدیگر را دوست بدارید. <span class="verse-marker">۳۵</span>اگر نسبت به یکدیگر محبت داشته باشید، همه خواهند فهمید که شاگردان من هستید.» </p>
  <h3>پیشگویی انکار پِترُس </h3>
  <h4>(همچنین در متی ۲۶:‌۳۱‌-‌۳۵ و مرقُس ۱۴:‌۲۷‌-‌۳۱ و لوقا ۲۲:‌۳۱‌-‌۳۴) </h4>
  <p>
    <span class="verse-marker">۳۶</span>شمعون پِترُس به او گفت: «ای خداوند، کجا می‌روی؟» عیسی جواب داد: «جایی که می‌روم تو حالا نمی‌توانی به دنبال من بیایی، اما بعدها خواهی آمد.» <span class="verse-marker">۳۷</span>پِترُس گفت: «ای خداوند، چرا نمی‌توانم همین حالا بدنبال تو بیایم؟ من حاضرم جان خود را به خاطر تو بدهم.» <span class="verse-marker">۳۸</span>عیسی به او جواب داد: «آیا حاضر هستی جان خود را به خاطر من بدهی؟ بیقین بدان که پیش از بانگ خروس سه بار خواهی گفت که مرا نمی‌شناسی. </p>
  <a id="c14"></a>
  <h2>فصل چهاردهم </h2>
  <h3>عیسی یگانه راه به سوی خداست </h3>
  <p>
    <span class="verse-marker">۱</span>دل‌های شما پریشان نشود. به خدا توکل نمائید، به من نیز ایمان داشته باشید. <span class="verse-marker">۲</span>در خانۀ پدر من منزل بسیار است. اگر چنین نمی‌بود، به شما می‌گفتم. من می‌روم تا مکانی برای شما آماده سازم. <span class="verse-marker">۳</span>پس از اینکه رفتم و مکانی برای شما آماده ساختم، دوباره می‌آیم و شما را پیش خود می‌برم تا جایی که من هستم شما نیز باشید. <span class="verse-marker">۴</span>شما می‌دانید به کجا می‌روم و راه آن را نیز می‌دانید.» <span class="verse-marker">۵</span>توما گفت: «ای خداوند، ما نمی‌دانیم تو به کجا می‌روی، پس چگونه می‌توانیم راه را بدانیم.» <span class="verse-marker">۶</span>عیسی به او گفت: «من راه و راستی و زندگی هستم، هیچ کس جز بوسیلۀ من نزد پدر نمی‌آید. <span class="verse-marker">۷</span>اگر مرا می‌شناختید پدر مرا نیز می‌شناختید، از این پس شما او را می‌شناسید و او را دیده‌اید.» <span class="verse-marker">۸</span>فیلیپُس به او گفت: «ای خداوند، پدر را به ما نشان بده و این برای ما کافی است.» <span class="verse-marker">۹</span>عیسی به او گفت: «ای فیلیپُس، در این مدت طولانی، من با شما بوده‌ام و تو هنوز مرا نشناخته‌ای؟ هرکه مرا دید پدر را دیده است. پس چگونه می‌گویی پدر را به ما نشان بده؟ <span class="verse-marker">۱۰</span>آیا باور نمی‌کنی که من در پدر هستم و پدر در من است. سخنانی که به شما می‌گویم از خودم نیست. آن پدری که در من ساکن است همۀ این کارها را انجام می‌دهد. <span class="verse-marker">۱۱</span>به من ایمان داشته باشید که من در پدر هستم و پدر در من است. در غیر این صورت به خاطر اعمالی که از من دیده‌اید به من ایمان داشته باشید. <span class="verse-marker">۱۲</span>بیقین بدانید هرکه به من ایمان بیاورد آنچه را من می‌کنم خواهد کرد و حتی کارهای بزرگتری هم انجام خواهد داد، زیرا من نزد پدر می‌روم <span class="verse-marker">۱۳</span>و هرچه به نام من بخواهید آن را انجام خواهم داد تا پدر در پسر جلال یابد. <span class="verse-marker">۱۴</span>اگر چیزی به نام من بخواهید آن را انجام خواهم داد. </p>
  <h3>وعدۀ روح‌القدس </h3>
  <p>
    <span class="verse-marker">۱۵</span>اگر مرا دوست دارید اوامر مرا اطاعت خواهید کرد <span class="verse-marker">۱۶</span>و من از پدر درخواست خواهم کرد و او پشتیبان دیگری به شما خواهد داد که همیشه با شما بماند. <span class="verse-marker">۱۷</span>یعنی همان روح راستی که جهان نمی‌تواند بپذیرد زیرا او را نمی‌بیند و نمی‌شناسد ولی شما او را می‌شناسید، چون او پیش شما می‌ماند و در شما خواهد بود. <span class="verse-marker">۱۸</span>شما را تنها نمی‌گذارم، پیش شما بر‌می‌گردم. <span class="verse-marker">۱۹</span>پس از اندک زمانی، دنیا دیگر مرا نخواهد دید اما شما مرا خواهید دید و چون من زنده‌ام شما هم زندگی می‌کنید. <span class="verse-marker">۲۰</span>در آن روز خواهید دانست که من در پدر هستم و شما در من و من در شما. </p>
  <p>
    <span class="verse-marker">۲۱</span>هرکه احکام مرا قبول کند و مطابق آن‌ها عمل نماید او کسی است که مرا دوست دارد و هرکه مرا دوست دارد پدر من او را دوست خواهد داشت و من نیز او را دوست داشته خود را به او ظاهر خواهم ساخت.» <span class="verse-marker">۲۲</span>یهودا (نه یهودای اسخریوطی) از او پرسید: «ای خداوند، چرا می‌خواهی خود را به ما ظاهر سازی اما نه به جهان؟» <span class="verse-marker">۲۳</span>عیسی در جواب او گفت: «هرکه مرا دوست دارد مطابق آنچه می‌گویم عمل خواهد نمود و پدر من او را دوست خواهد داشت و ما پیش او آمده و با او خواهیم ماند. <span class="verse-marker">۲۴</span>کسی که مرا دوست ندارد مطابق گفتار من عمل نمی‌کند. آنچه شما می‌شنوید از خودم نیست بلکه از پدری که مرا فرستاده است. </p>
  <p>
    <span class="verse-marker">۲۵</span>این چیزها را وقتی هنوز با شما هستم می‌گویم، <span class="verse-marker">۲۶</span>اما پشتیبان شما یعنی روح‌القدس که پدر به نام من خواهد فرستاد همه چیز را به شما تعلیم خواهد داد و آنچه را به شما گفته‌ام به یاد شما خواهد آورد. </p>
  <p>
    <span class="verse-marker">۲۷</span>سلامتی برای شما به جا می‌گذارم، من سلامتی خود را به شما می‌دهم. دنیا نمی‌تواند آن سلامتی را به طوری که من به شما می‌دهم بدهد. دل‌های شما پریشان نشود و ترسان نباشید. <span class="verse-marker">۲۸</span>شنیدید که به شما گفتم من می‌روم ولی نزد شما بر‌می‌گردم. اگر مرا دوست می‌داشتید از شنیدن اینکه من پیش پدر می‌روم شاد می‌شدید زیرا پدر از من بزرگتر است. <span class="verse-marker">۲۹</span>اکنون پیش از اینکه این کار عملی شود به شما گفتم تا وقتی واقع می‌شود ایمان بیاورید. <span class="verse-marker">۳۰</span>بعد از این با شما زیاد سخن نمی‌گویم زیرا سردار این دنیا می‌آید، او بر من هیچ قدرتی ندارد، <span class="verse-marker">۳۱</span>اما برای اینکه دنیا بداند که من پدر را دوست دارم، اوامر او را به طور کامل انجام می‌دهم. برخیزید از اینجا برویم. </p>
  <a id="c15"></a>
  <h2>فصل پانزدهم </h2>
  <h3>تاک حقیقی </h3>
  <p>
    <span class="verse-marker">۱</span>من تاک حقیقی هستم و پدر من باغبان است. <span class="verse-marker">۲</span>هر شاخه‌ای را که در من ثمر نیاورد می‌برد و هر شاخه‌ای که ثمر بیاورد آن را پاک می‌سازد تا میوۀ بیشتری به بار آورد. <span class="verse-marker">۳</span>شما با سخنانی که به شما گفتم پاک شده‌اید. <span class="verse-marker">۴</span>در من بمانید و من در شما. همانطور که هیچ شاخه‌ای نمی‌تواند بخودی خود میوه دهد مگر آنکه در تاک بماند، شما نیز نمی‌توانید ثمر بیاورید مگر آنکه در من بمانید. </p>
  <p>
    <span class="verse-marker">۵</span>من تاک هستم و شما شاخه‌های آن هستید. هرکه در من بماند و من در او، میوۀ بسیار می‌آورد چون شما نمی‌توانید جدا از من کاری انجام دهید. <span class="verse-marker">۶</span>اگر کسی در من نماند مانند شاخه‌ای به دور افگنده می‌شود و خشک می‌گردد. مردم شاخه‌های خشکیده را جمع می‌کنند و در آتش می‌اندازند و می‌سوزانند. <span class="verse-marker">۷</span>اگر در من بمانید و سخنان من در شما بماند هرچه می‌خواهید بطلبید که حاجت شما برآورده می‌شود. <span class="verse-marker">۸</span>جلال پدر من در این است که شما میوۀ فراوان بیاورید و به این طریق شاگردان من خواهید بود. <span class="verse-marker">۹</span>همانطور که پدر مرا دوست داشته است من هم شما را دوست داشته‌ام. در محبت من بمانید. <span class="verse-marker">۱۰</span>اگر مطابق احکام من عمل کنید در محبت من خواهید ماند، همانطور که من احکام پدر را اطاعت نموده‌ام و در محبت او ساکن هستم. </p>
  <p>
    <span class="verse-marker">۱۱</span>این چیزها را به شما گفته‌ام تا خوشی من در شما باشد و خوشی شما کامل گردد. <span class="verse-marker">۱۲</span>حکم من اینست که یکدیگر را دوست بدارید، همانطور که من شما را دوست داشتم. <span class="verse-marker">۱۳</span>محبتی بزرگتر از این نیست که کسی جان خود را فدای دوستان خود کند. <span class="verse-marker">۱۴</span>شما دوستان من هستید اگر احکام مرا انجام دهید. <span class="verse-marker">۱۵</span>دیگر شما را بنده نمی‌خوانم زیرا بنده نمی‌داند اربابش چه می‌کند. من شما را دوستان خود خوانده‌ام زیرا هرچه را از پدر خود شنیدم برای شما شرح دادم. <span class="verse-marker">۱۶</span>شما مرا برنگزیده‌اید بلکه من شما را برگزیده‌ام و مقرر کردم که بروید و ثمر‌بخش باشید ـ ثمری که دائمی باشد تا هرچه به نام من از پدر بخواهید به شما عطا نماید. <span class="verse-marker">۱۷</span>حکم من برای شما اینست که یکدیگر را دوست بدارید. </p>
  <h3>نفرت دنیا </h3>
  <p>
    <span class="verse-marker">۱۸</span>اگر دنیا از شما نفرت دارد بدانید که پیش از شما از من نفرت داشته است. <span class="verse-marker">۱۹</span>اگر شما متعلق به این دنیا می‌بودید دنیا متعلقان خود را دوست می‌داشت، اما چون شما از این دنیا نیستید و من شما را از دنیا برگزیده‌ام، به این سبب جهان از شما نفرت دارد. <span class="verse-marker">۲۰</span>آنچه را گفتم به خاطر بسپارید: غلام از ارباب خود بزرگتر نیست. اگر به من آزار رسانیدند به شما نیز آزار خواهند رسانید و اگر از تعالیم من پیروی کردند از تعالیم شما نیز پیروی خواهند نمود. <span class="verse-marker">۲۱</span>چون شما به من تعلق دارید آن‌ها با شما چنین رفتاری خواهند داشت زیرا فرستندۀ مرا نمی‌شناسند. <span class="verse-marker">۲۲</span>اگر من نمی‌آمدم و با آن‌ها سخن نمی‌گفتم آن‌ها گناهی نمی‌داشتند، ولی اکنون دیگر برای گناه خود عذری ندارند. <span class="verse-marker">۲۳</span>کسی که از من نفرت داشته باشد از پدر من نیز نفرت دارد. <span class="verse-marker">۲۴</span>اگر در میان آنها کارهایی را که هیچ شخص دیگر قادر به انجام آن‌ها نیست انجام نمی‌دادم گناهی نمی‌داشتند ولی آن‌ها آن کارها را دیده‌اند ولی با وجود این، هم از من و هم از پدر من نفرت دارند. <span class="verse-marker">۲۵</span>و به این ترتیب تورات آن‌ها که می‌گوید: «بی‌جهت از من نفرت دارند» تمام می‌شود. </p>
  <p>
    <span class="verse-marker">۲۶</span>اما وقتی پشتیبان شما که او را از جانب پدر نزد شما می‌فرستم بیاید یعنی روح راستی که از پدر صادر می‌گردد، او دربارۀ من شهادت خواهد داد <span class="verse-marker">۲۷</span>و شما نیز شاهدان من خواهید بود زیرا از ابتدا با من بوده‌اید. </p>
  <a id="c16"></a>
  <h2>فصل شانزدهم </h2>
  <p>
    <span class="verse-marker">۱</span>این چیزها را به شما گفتم تا لغزش نخورید. <span class="verse-marker">۲</span>شما را از کنیسه‌ها بیرون خواهند کرد و در حقیقت زمانی می‌آید که هرکه شما را بکشد گمان می‌کند که با این کار به خدا خدمت می‌نماید. <span class="verse-marker">۳</span>این کارها را با شما خواهند کرد، زیرا نه پدر را می‌شناسند و نه مرا. <span class="verse-marker">۴</span>این چیزها را به شما گفتم تا وقتی زمان وقوع آن‌ها برسد گفتار مرا به خاطر آورید. </p>
  <h3>کار روح‌القدس </h3>
  <p>این چیزها را در اول به شما نگفتم زیرا خودم با شما بودم <span class="verse-marker">۵</span>اما اکنون پیش کسی که مرا فرستاد می‌روم و هیچ یک از شما نمی‌پرسید: کجا می‌روی؟ <span class="verse-marker">۶</span>ولی چون این چیزها را به شما گفتم دل‌های شما پُر از غم شد. <span class="verse-marker">۷</span>با وجود این، این حقیقت را به شما می‌گویم که رفتن من برای شما بهتر است زیرا اگر من نروم پشتیبان تان پیش شما نمی‌آید اما اگر بروم او را نزد شما خواهم فرستاد <span class="verse-marker">۸</span>و وقتی او می‌آید دنیا را در مورد گناه و عدالت و قضاوت متقاعد می‌سازد. <span class="verse-marker">۹</span>گناه را نشان خواهد داد چون به من ایمان نیاوردند، <span class="verse-marker">۱۰</span>عدالت را آشکار خواهد ساخت چون من پیش پدر می‌روم و دیگر مرا نخواهند دید <span class="verse-marker">۱۱</span>و واقعیت قضاوت به آن‌ها ثابت می‌شود چون حکمران این دنیا ملامت شده است. </p>
  <p>
    <span class="verse-marker">۱۲</span>چیزهای بسیاری هست که باید به شما بگویم ولی شما فعلاً طاقت شنیدن آن‌ها را ندارید. <span class="verse-marker">۱۳</span>در هر حال، وقتی او که روح راستی است بیاید شما را به تمام حقیقت رهبری خواهد کرد، زیرا از خود سخن نخواهد گفت بلکه فقط دربارۀ آنچه بشنود سخن می‌گوید و شما را از امور آینده باخبر می‌سازد. <span class="verse-marker">۱۴</span>او مرا جلال خواهد داد، زیرا حقایقی را که از من دریافت کرده به شما اعلام خواهد نمود. <span class="verse-marker">۱۵</span>هرچه پدر دارد از آن من است و به همین دلیل بود که گفتم: حقایقی را که از من دریافت کرده به شما اعلام خواهد نمود. </p>
  <h3>غم و خوشی </h3>
  <p>
    <span class="verse-marker">۱۶</span>بعد از مدتی، دیگر مرا نمی‌بینید ولی باز بعد از چند روز مرا خواهید دید.» <span class="verse-marker">۱۷</span>پس بعضی از شاگردان به یکدیگر گفتند: «چرا او می‌گوید: بعد از مدتی دیگر مرا نخواهید دید ولی باز بعد از مدتی مرا خواهید دید، چون به نزد پدر می‌روم؟ مقصد او از این سخن چیست؟» <span class="verse-marker">۱۸</span>سپس آن‌ها گفتند: «این مدتی که او دربارۀ آن سخن می‌گوید چیست؟ ما نمی‌دانیم دربارۀ چه چیز صحبت می‌کند.» <span class="verse-marker">۱۹</span>عیسی فهمید که آن‌ها می‌خواهند در این باره از او چیزی بپرسند، پس به آن‌ها گفت: «من به شما گفتم که بعد از مدتی، دیگر مرا نخواهید دید ولی باز بعد از مدتی مرا خواهید دید. آیا بحث شما دربارۀ این است؟ <span class="verse-marker">۲۰</span>به یقین بدانید که شما اشک خواهید ریخت و ماتم خواهید گرفت ولی جهان خوشی خواهد کرد. شما غمگین خواهید شد ولی غم شما به خوشی مبدل خواهد گشت. <span class="verse-marker">۲۱</span>یک زن در وقت ولادت درد می‌کشد و از درد ناراحت است اما همین که طفل به دنیا می‌آید درد و ناراحتی خود را فراموش می‌کند به خاطر اینکه یک انسان به دنیا آمده است. <span class="verse-marker">۲۲</span>شما هم همینطور اکنون غمگین و ناراحت هستید ولی شما را باز خواهم دید و در آن وقت شادمان خواهید شد و هیچ کس نمی‌تواند این خوشی را از شما بگیرد. <span class="verse-marker">۲۳</span>در آن روز دیگر از من چیزی نخواهید پرسید. به یقین بدانید که هرچه به نام من از پدر بخواهید به شما خواهد داد. <span class="verse-marker">۲۴</span>تا کنون چیزی به نام من نخواسته‌اید، بخواهید تا به دست آورید و خوشی شما کامل گردد. </p>
  <h3>پیروزی بر جهان </h3>
  <p>
    <span class="verse-marker">۲۵</span>تا به حال با مَثَل و کنایه با شما سخن گفته‌ام ولی زمانی خواهد آمد که دیگر با مَثَل و کنایه با شما صحبت نخواهم کرد، بلکه واضح و بی‌پرده دربارۀ پدر با شما سخن خواهم گفت. <span class="verse-marker">۲۶</span>وقتی آن روز برسد خواهش خود را به نام من از خدا خواهید کرد و من نمی‌گویم که برای شما از پدر تقاضا خواهم نمود، <span class="verse-marker">۲۷</span>زیرا پدر خودش شما را دوست دارد چون شما مرا دوست داشته‌اید و قبول کرده‌اید که من از جانب خدا آمده‌ام. <span class="verse-marker">۲۸</span>من از نزد پدر آمدم و به دنیا وارد شدم و اکنون دنیا را ترک می‌کنم و به سوی پدر می‌روم.» </p>
  <p>
    <span class="verse-marker">۲۹</span>شاگردان با او گفتند: «حالا به طور واضح و بدون اشاره و کنایه سخن می‌گویی. <span class="verse-marker">۳۰</span>ما اکنون مطمئن هستیم که تو همه چیز را می‌دانی و لازم نیست کسی چیزی از تو بپرسد و به این دلیل است که ما ایمان داریم تو از نزد خدا آمده‌ای.» <span class="verse-marker">۳۱</span>عیسی جواب داد: «آیا حالا ایمان دارید؟ <span class="verse-marker">۳۲</span>ببینید، ساعتی می‌آید ـ و در واقع هم اکنون شروع شده است ـ که همۀ شما پراگنده می‌شوید و به خانه‌های خود می‌روید و مرا تنها می‌گذارید. با وجود این، من تنها نیستم زیرا پدر با من است. <span class="verse-marker">۳۳</span>این چیزها را به شما گفتم تا در من سلامتی داشته باشید. در دنیا رنج و زحمت خواهید داشت. ولی شجاع باشید، من بر دنیا پیروز شده‌ام.» </p>
  <a id="c17"></a>
  <h2>فصل هفدهم </h2>
  <h3>دعا برای شاگردان </h3>
  <p>
    <span class="verse-marker">۱</span>پس از این سخنان عیسی به سوی آسمان نگاه کرد و گفت: «ای پدر، آن ساعت رسیده است. پسر خود را جلال ده تا پسرت نیز تو را جلال دهد، <span class="verse-marker">۲</span>زیرا تو اختیار بشر را به دست او سپرده‌ای تا به همۀ کسانی که تو به او بخشیده‌ای زندگی ابدی بدهد. <span class="verse-marker">۳</span>این است زندگی ابدی که آن‌ها تو را خدای یگانه حقیقی و عیسی‌مسیح را که فرستادۀ تو است بشناسند. <span class="verse-marker">۴</span>من تو را در روی زمین جلال دادم و کاری را که به من سپرده شده بود تمام کردم <span class="verse-marker">۵</span>و اکنون ای پدر، مرا در پیشگاه خود جلال بده ـ همان جلالی که پیش از آفرینش دنیا در نزد تو داشتم. </p>
  <p>
    <span class="verse-marker">۶</span>من تو را به آن کسانیکه تو از دنیا برگزیده و به من بخشیدی شناسانیدم. آنها از تو بودند و تو آنها را به من بخشیدی و آن‌ها مطابق کلام تو عمل کرده‌اند. <span class="verse-marker">۷</span>اکنون آن‌ها می‌دانند که آنچه به من دادی واقعاً از جانب تو است. <span class="verse-marker">۸</span>زیرا آن کلامی را که تو به من دادی، به آنها دادم و آن‌ها هم آن را قبول کردند. آن‌ها این حقیقت را می‌دانند که من از جانب تو آمده‌ام و ایمان دارند که تو مرا فرستاده‌ای. </p>
  <p>
    <span class="verse-marker">۹</span>من برای آن‌ها دعا می‌کنم، نه برای دنیا. من برای کسانی که تو به من داده‌ای دعا می‌کنم زیرا آن‌ها از آن تو هستند. <span class="verse-marker">۱۰</span>آنچه من دارم از تو است و آنچه تو داری از من است و جلال من بوسیلۀ آن‌ها آشکار شده است. <span class="verse-marker">۱۱</span>من دیگر در این دنیا نمی‌مانم ولی آن‌ها هنوز در دنیا هستند و من پیش تو می‌آیم. ای پدر مقدس، با قدرت نام خود، کسانی را که به من داده‌ای حفظ فرما تا آن‌ها یکی باشند همانطوری که ما یکی هستیم. <span class="verse-marker">۱۲</span>در مدتی که با آنها بودم با قدرت نام تو کسانی را که به من بخشیدی حفظ کردم و هیچ یک از آنها هلاک نشد جز آن کسی که مستحق هلاکت بود تا آنچه نوشته شده است تمام شود. <span class="verse-marker">۱۳</span>ولی اکنون پیش تو می‌آیم و پیش از این که دنیا را ترک کنم این سخنان را می‌گویم تا خوشی مرا در خود به حد کمال داشته باشند. <span class="verse-marker">۱۴</span>من کلام تو را به آنها رسانیده‌ام، اما چون آن‌ها مانند من به این دنیا تعلق ندارند، دنیا از آنها نفرت دارد. <span class="verse-marker">۱۵</span>به درگاه تو دعا می‌کنم نه برای اینکه آنها را از دنیا ببری بلکه تا آنها را از شرارت و شیطان محافظت فرمائی. <span class="verse-marker">۱۶</span>همانطور که من متعلق به این دنیا نیستم ایشان هم نیستند. <span class="verse-marker">۱۷</span>آنها را بوسیلۀ راستی خود تقدیس نما، کلام تو راستی است. <span class="verse-marker">۱۸</span>همانطور که تو مرا به دنیا فرستادی من نیز آنها را به دنیا فرستادم. <span class="verse-marker">۱۹</span>و اکنون بخاطر آنها خود را تقدیس می‌نمایم تا آنها نیز با راستی تقدیس گردند. </p>
  <p>
    <span class="verse-marker">۲۰</span>فقط برای اینها دعا نمی‌کنم بلکه برای کسانی هم که بوسیلۀ پیام و شهادت آنها به من ایمان خواهند آورد، <span class="verse-marker">۲۱</span>تا همۀ آنها یکی باشند آنچنان که تو ای پدر در من هستی و من در تو و آنها نیز در ما یکی باشند و تا دنیا ایمان بیاورد که تو مرا فرستاده‌ای. <span class="verse-marker">۲۲</span>آن جلالی را که تو به من داده‌ای به آنها داده‌ام تا آن‌ها یکی باشند آنچنان که ما یکی هستیم، <span class="verse-marker">۲۳</span>من در آنها و تو در من ـ تا آن‌ها به طور کامل یکی باشند و تا دنیا بداند که تو مرا فرستادی و آن‌ها را مثل خود من دوست داری. </p>
  <p>
    <span class="verse-marker">۲۴</span>ای پدر، آرزو دارم کسانی که به من بخشیده‌ای در جائی که من هستم با من باشند تا جلالی را که تو بر اثر محبت خود بیش از آغاز دنیا به من دادی ببینند. <span class="verse-marker">۲۵</span>ای پدر عادل، اگر چه دنیا تو را نشناخته است، من تو را شناخته‌ام و اینها می‌دانند که تو مرا فرستادی. <span class="verse-marker">۲۶</span>من تو را به آنها شناسانیدم و باز هم خواهم شناسانید تا آن محبتی که تو نسبت به من داشته‌ای در آن‌ها باشد و من هم در آن‌ها باشم.» </p>
  <a id="c18"></a>
  <h2>فصل هجدهم </h2>
  <h3>توقیف عیسی </h3>
  <h4>(همچنین در متی ۲۶:‌۴۷‌-‌۵۶ و مرقُس ۱۴:‌۴۳‌-‌۵۰ و لوقا ۲۲:‌۴۷‌-‌۵۳) </h4>
  <p>
    <span class="verse-marker">۱</span>پس از این سخنان، عیسی با شاگردان خود به آن طرف درۀ قِدرون رفت. در آنجا باغی بود که عیسی و شاگردانش وارد آن شدند. <span class="verse-marker">۲</span>یهودا که تسلیم کنندۀ او بود می‌دانست آن محل کجاست زیرا عیسی و شاگردانش بسیاری اوقات در آنجا جمع می‌شدند. <span class="verse-marker">۳</span>پس یهودا یک دسته از عساکر و نگهبانانی را که سران کاهنان و پیروان فرقۀ فریسی فرستاده بودند با خود به آن باغ برد. آن‌ها مجهز به چراغ‌ها و مشعل‌ها و اسلحه بودند. <span class="verse-marker">۴</span>عیسی با وجودی که می‌دانست چه برایش واقع خواهد شد، پیش رفت و از آنها پرسید: «به دنبال چه کسی می‌گردید؟» <span class="verse-marker">۵</span>به او گفتند: «به دنبال عیسی ناصری.» عیسی به آنها گفت: «من هستم» و یهودای خائن هم همراه آن‌ها بود. <span class="verse-marker">۶</span>وقتی عیسی به آن‌ها گفت: «من هستم»، آنها عقب‌عقب رفته به زمین افتادند. <span class="verse-marker">۷</span>پس عیسی بار دیگر پرسید: «به دنبال چه کسی می‌گردید؟» آن‌ها جواب دادند: «عیسی ناصری.» <span class="verse-marker">۸</span>عیسی گفت: «من که به شما گفتم خودم هستم. اگر دنبال من می‌گردید بگذارید اینها بروند.» <span class="verse-marker">۹</span>او این را گفت تا آنچه قبلاً فرموده بود تمام شود: «هیچ یک از کسانی که به من سپردی گم نشد.» <span class="verse-marker">۱۰</span>آن گاه شمعون پِترُس شمشیری را که همراه داشت کشیده ضربه‌ای به نوکر کاهن‌اعظم که مَلوک نام داشت زد و گوش راست او را برید. <span class="verse-marker">۱۱</span>عیسی به پِترُس گفت: «شمشیرت را غلاف کن. آیا جامی را که پدر به من داده است نباید بنوشم؟» </p>
  <h3>عیسی در مقابل حناس </h3>
  <p>
    <span class="verse-marker">۱۲</span>سپس آن عساکر همراه فرماندۀ خود و نگهبانان یهود عیسی را دستگیر کرده، محکم بستند. <span class="verse-marker">۱۳</span>ابتدا او را نزد حناس خسر قیافا که در آن موقع کاهن‌اعظم بود، بردند <span class="verse-marker">۱۴</span>و این همان قیافایی بود که به یهودیان گفته بود که به خیر و صلاح آنها است اگر یک نفر به خاطر قوم بمیرد. </p>
  <h3>انکار پِترُس </h3>
  <h4>(همچنین در متی ۲۶:‌۶۹‌-‌۷۰ و مرقُس ۱۴:‌۶۶‌-‌۶۸ و لوقا ۲۲:‌۵۵‌-‌۵۷) </h4>
  <p>
    <span class="verse-marker">۱۵</span>شمعون پِترُس و یک شاگرد دیگر به دنبال عیسی رفتند و چون آن شاگرد با کاهن‌اعظم آشنایی داشت همراه عیسی به داخل حویلی کاهن‌اعظم رفت. <span class="verse-marker">۱۶</span>اما پِترُس در بیرون منزل نزدیک در ایستاد. پس آن شاگردی که با کاهن‌اعظم آشنایی داشت بیرون آمد و به دربان چیزی گفت و پِترُس را به داخل برد. <span class="verse-marker">۱۷</span>خادمه‌ای که دم در خدمت می‌کرد به پِترُس گفت: «مگر تو یکی از شاگردان این مرد نیستی؟» او گفت: «نه، نیستم.» <span class="verse-marker">۱۸</span>نوکران و نگهبانان آتش افروخته بودند زیرا هوا سرد بود و دور آتش ایستاده خود را گرم می‌کردند. پِترُس نیز پهلوی آنها ایستاده بود و خود را گرم می‌کرد. </p>
  <h3>تحقیقات از عیسی </h3>
  <h4>(همچنین در متی ۲۶:‌۵۹‌-‌۶۶ و مرقُس ۱۴:‌۵۵‌-‌۶۴ و لوقا ۲۲:‌۶۶‌-‌۷۱) </h4>
  <p>
    <span class="verse-marker">۱۹</span>کاهن‌اعظم از عیسی دربارۀ شاگردان و تعالیم او سؤالاتی کرد. <span class="verse-marker">۲۰</span>عیسی جواب داد: «من به طور آشکارا و در مقابل همه صحبت کرده‌ام. همیشه در کنیسه و در عبادتگاه یعنی در جایی که همۀ یهودیان جمع می‌شوند تعلیم داده‌ام و هیچ وقت در پنهانی چیزی نگفته‌ام. <span class="verse-marker">۲۱</span>پس چرا از من سؤال می‌کنی؟ از کسانی که سخنان مرا شنیده‌اند بپرس. آن‌ها می‌دانند چه گفته‌ام.» <span class="verse-marker">۲۲</span>وقتی عیسی این را گفت یکی از نگهبانان که در آنجا ایستاده بود به او سیلی زده گفت: «آیا این طور به کاهن‌اعظم جواب می‌دهی؟» <span class="verse-marker">۲۳</span>عیسی به او گفت: «اگر بد گفتم با دلیل خطای مرا ثابت کن و اگر درست جواب دادم چرا مرا می‌زنی؟» <span class="verse-marker">۲۴</span>سپس حناس او را دست بسته پیش قیافا کاهن‌اعظم فرستاد. </p>
  <h3>انکار دوبارۀ پِترُس </h3>
  <h4>(همچنین در متی ۲۶:‌۷۱‌-‌۷۵ و مرقُس ۱۴:‌۶۹‌-‌۷۲ و لوقا ۲۲:‌۵۸‌-‌۶۲) </h4>
  <p>
    <span class="verse-marker">۲۵</span>شمعون پِترُس در آنجا ایستاده بود و خود را گرم می‌کرد. عده‌ای از او پرسیدند: «مگر تو از شاگردان او نیستی؟» او منکر شد و گفت: «نه، نیستم.» <span class="verse-marker">۲۶</span>یکی از خدمتکاران کاهن‌اعظم که از خویشاوندان آن کسی بود که پِترُس گوشش را بریده بود به او گفت: «مگر من خودم تو را در باغ با او ندیدم؟» <span class="verse-marker">۲۷</span>پِترُس باز هم منکر شد و درست در همان وقت خروس بانگ زد. </p>
  <h3>عیسی در مقابل پیلاطُس </h3>
  <h4>(همچنین در متی ۲۷:‌۱‌-‌۲ و ۱۱‌-‌۱۴ و مرقُس ۱۵:‌۱‌-‌۵ و لوقا ۲۳:‌۱‌-‌۵) </h4>
  <p>
    <span class="verse-marker">۲۸</span>صبح وقت عیسی را از نزد قافیا به قصر والی بردند. یهودیان به قصر داخل نشدند مبادا نجس شوند و نتوانند غذای عید فِصَح را بخورند. <span class="verse-marker">۲۹</span>پس پیلاطُس بیرون آمد و از آن‌ها پرسید: «چه شکایتی بر ضد این مرد دارید؟» <span class="verse-marker">۳۰</span>در جواب گفتند: «اگر جنایتکار نمی‌بود او را نزد تو نمی‌آوردیم.» <span class="verse-marker">۳۱</span>پیلاطُس گفت: «او را ببرید و مطابق شریعت خود محاکمه نمائید.» یهودیان به او جواب دادند: «ما اجازه نداریم کسی را بکشیم.» <span class="verse-marker">۳۲</span>و به این ترتیب آنچه که عیسی در اشاره به نحوۀ مرگ خود گفته بود، تمام شد. <span class="verse-marker">۳۳</span>سپس پیلاطُس به قصر برگشت و عیسی را خواسته از او پرسید: «آیا تو پادشاه یهود هستی؟» <span class="verse-marker">۳۴</span>عیسی جواب داد: «آیا این نظر خود توست یا دیگران دربارۀ من چنین گفته‌اند؟» <span class="verse-marker">۳۵</span>پیلاطُس گفت: «مگر من یهودی هستم؟ قوم خودت و سران کاهنان، تو را پیش من آورده اند. چه کرده‌ای؟» <span class="verse-marker">۳۶</span>عیسی جواب داد: «پادشاهی من متعلق به این دنیا نیست. اگر پادشاهی من به این دنیا تعلق می‌داشت، پیروان من می‌جنگیدند تا من به یهودیان تسلیم نشوم ولی پادشاهی من پادشاهی دنیوی نیست.» <span class="verse-marker">۳۷</span>پیلاطُس به او گفت: «پس تو پادشاه هستی؟» عیسی جواب داد: «همانطور که می‌گویی هستم. من برای این متولد شده‌ام و به دنیا آمدم تا به راستی شهادت دهم و هر که راستی را دوست دارد سخنان مرا می‌شنود.» <span class="verse-marker">۳۸</span>پیلاطُس گفت: «راستی چیست؟» </p>
  <h3>حکم قتل عیسی </h3>
  <h4>(همچنین در متی ۲۷:‌۱۵‌-‌۳۱ و مرقُس ۱۵:‌۶‌-‌۲۰ و لوقا ۲۳:‌۱۳‌-‌۲۵) </h4>
  <p>پس از گفتن این سخن پیلاطُس باز پیش یهودیان رفت و به آن‌ها گفت: «من در این مرد هیچ جرمی نیافتم، <span class="verse-marker">۳۹</span>ولی مطابق رسم شما من در روز فِصَح یکی از زندانیان را برای تان آزاد می‌کنم. آیا میخواهید که پادشاه یهود را برای تان آزاد سازم؟» <span class="verse-marker">۴۰</span>آن‌ها همه فریاد کشیدند: «نه، او را نمی‌خواهیم، باراَبا را آزاد کن.» باراَبا یک راهزن بود. </p>
  <a id="c19"></a>
  <h2>فصل نوزدهم </h2>
  <p>
    <span class="verse-marker">۱</span>در این وقت پیلاطُس امر کرد عیسی را تازیانه بزنند <span class="verse-marker">۲</span>و عساکر تاجی از خار بافته بر سر او گذاشتند و چپن ارغوانی رنگ به او پوشانیدند. <span class="verse-marker">۳</span>و پیش او می‌آمدند و می‌گفتند: «درود بر پادشاه یهود» و به او سیلی می‌زدند. <span class="verse-marker">۴</span>بار دیگر پیلاطُس بیرون آمد و به آن‌ها گفت: «ببینید، او را پیش شما می‌آورم تا بدانید که در او هیچ جرمی نمی‌بینم.» <span class="verse-marker">۵</span>و عیسی در حالی که تاج خاری بر سر و چپن ارغوانی بر تن داشت بیرون آمد. پیلاطُس گفت: «ببینید، آن مرد اینجاست.» <span class="verse-marker">۶</span>وقتی سران کاهنان و مأموران آن‌ها او را دیدند فریاد کردند: «مصلوبش کن! مصلوبش کن!» پیلاطُس گفت: «شما او را ببرید و مصلوب کنید، چون من هیچ تقصیری در او نمی‌بینم.» <span class="verse-marker">۷</span>یهودیان جواب دادند: «ما شریعتی داریم که به موجب آن او باید بمیرد، زیرا ادعا می‌کند که پسر خداست.» </p>
  <p>
    <span class="verse-marker">۸</span>وقتی پیلاطُس این را شنید بیش از پیش ترسید <span class="verse-marker">۹</span>و باز به قصر خود رفت و از عیسی پرسید: «تو اهل کجا هستی؟» عیسی به او جوابی نداد. <span class="verse-marker">۱۰</span>پیلاطُس گفت: «آیا به من جواب نمی‌دهی؟ مگر نمی‌دانی که من قدرت دارم تو را آزاد سازم و قدرت دارم تو را مصلوب نمایم؟» <span class="verse-marker">۱۱</span>عیسی در جواب گفت: «تو هیچ قدرتی بر من نمی‌داشتی اگر خدا آن را به تو نمی‌داد. از این رو کسی که مرا به تو تسلیم نمود تقصیر بیشتری دارد.» <span class="verse-marker">۱۲</span>از آن وقت به بعد پیلاطُس کوشش کرد او را آزاد سازد ولی یهودیان دائماً فریاد می‌کردند: «اگر این مرد را آزاد کنی دوست امپراطور نیستی. هرکه ادعای پادشاهی کند دشمن امپراطور است.» <span class="verse-marker">۱۳</span>وقتی پیلاطُس این را شنید عیسی را بیرون آورد و خود در محلی موسوم به صُفۀ حکم که به زبان عبرانی آن را جباتا می‌گفتند بر چوکی قضاوت نشست. <span class="verse-marker">۱۴</span>وقت تهیه فِصَح و نزدیک ظهر بود که پیلاطُس به یهودیان گفت: «ببینید پادشاه شما این جاست.» <span class="verse-marker">۱۵</span>ولی آن‌ها فریاد کردند: «اعدامش کن! اعدامش کن! مصلوبش کن!» پیلاطُس گفت: «آیا می‌خواهید پادشاه شما را مصلوب کنم؟» سران کاهنان جواب دادند: «ما پادشاهی جز امپراطور نداریم.» <span class="verse-marker">۱۶</span>آخر پیلاطُس عیسی را به دست آن‌ها داد تا مصلوب شود. </p>
  <h3>میخکوبه عیسی به صلیب </h3>
  <h4>(همچنین در متی ۲۷:‌۳۲‌-‌۴۴ و مرقُس ۱۵:‌۲۱‌-‌۳۲ و لوقا ۲۳:‌۲۶‌-‌۴۳) </h4>
  <p>پس آن‌ها عیسی را تحویل گرفتند. <span class="verse-marker">۱۷</span>عیسی در حالی که صلیب خود را می‌برد به جائی که به «محلۀ کاسه سر» و به عبرانی به جُلجُتا موسوم است، رفت. <span class="verse-marker">۱۸</span>در آنجا او را به صلیب میخکوب کردند و با او دو نفر دیگر را یکی در دست راست و دیگری در سمت چپ او مصلوب کردند و عیسی در بین آن دو نفر بود. <span class="verse-marker">۱۹</span>پیلاطُس تقصیرنامه‌ای نوشت تا بر صلیب نصب گردد و آن نوشته چنین بود: «عیسی ناصری پادشاه یهود.» <span class="verse-marker">۲۰</span>بسیاری از یهودیان این تقصیرنامه را خواندند، زیرا جائی که عیسی مصلوب شد از شهر دور نبود و آن تقصیرنامه به زبان‌های عبرانی و لاتین و یونانی نوشته شده بود. <span class="verse-marker">۲۱</span>بنابراین، سران کاهنان یهود به پیلاطُس گفتند: «ننویس پادشاه یهود، بنویس او ادعا می‌کرد که پادشاه یهود است.» <span class="verse-marker">۲۲</span>پیلاطُس جواب داد: «هرچه نوشتم، نوشتم.» </p>
  <p>
    <span class="verse-marker">۲۳</span>پس از اینکه عساکر عیسی را به صلیب میخکوب کردند، لباس‌های او را برداشتند و چهار قسمت کردند و هر یک از عساکر یک قسمت از آن را برداشت ولی پیراهن او که درز نداشت و از بالا تا پایین یک پارچه بافته شده بود، باقی ماند. <span class="verse-marker">۲۴</span>پس آن‌ها به یکدیگر گفتند: «آن را پاره نکنیم، بیایید روی آن قرعه بکشیم و ببینیم به چه کسی می‌رسد.» به این ترتیب کلام خدا به حقیقت پیوست که می‌فرماید: «لباس‌های مرا در میان خود تقسیم کردند و بر پوشاکم قرعه انداختند» و عساکر همین کار را کردند. </p>
  <p>
    <span class="verse-marker">۲۵</span>نزدیک صلیبی که عیسی به آن میخکوب شده بود، مادر عیسی به همراهی خواهرش، و نیز مریم زن کلوپاس و مریم مَجدَلیّه ایستاده بودند. <span class="verse-marker">۲۶</span>وقتی عیسی مادر خود را دید که پهلوی همان شاگردی که او را دوست می‌داشت ایستاده است، به مادر خود گفت: «مادر، این پسر توست.» <span class="verse-marker">۲۷</span>و بعد به شاگرد خود گفت: «و این مادر توست.» و از همان لحظه آن شاگرد او را به خانۀ خود برد. </p>
  <h3>جان دادن عیسی </h3>
  <h4>(همچنین در متی ۲۷:‌۴۵‌-‌۵۶ و مرقُس ۱۵:‌۳۳‌-‌۴۱ و لوقا ۲۳:‌۴۴‌-‌۴۹) </h4>
  <p>
    <span class="verse-marker">۲۸</span>بعد از آن، وقتی عیسی دید که همه چیز انجام شده است گفت: «تشنه‌ام» و به این طریق پیشگویی کلام خدا تمام شد. <span class="verse-marker">۲۹</span>خمره‌ای پُر از سرکه در آنجا قرار داشت. آن‌ها اسفنجِ را به سرکه تر کردند و آن را بر سر نی‌ای گذارده پیش دهان او گرفتند. <span class="verse-marker">۳۰</span>وقتی عیسی به سرکه لب زد گفت: «تمام شد.» بعد سر بزیر افگنده جان سپرد. </p>
  <h3>زدن نیزه به پهلوی عیسی </h3>
  <p>
    <span class="verse-marker">۳۱</span>چون روز جمعه با روز تهیه فِصَح مصادف بود و یهودیان نمی‌خواستند اجساد مصلوب‌شدگان در آن روز بزرگ بر روی صلیب بماند، از پیلاطُس درخواست کردند که ساق پای آن سه را بشکنند و آن‌ها را از صلیب پایین بیاورند. <span class="verse-marker">۳۲</span>پس عساکر پیش آمدند و ساق پای آن دو نفری را که با عیسی مصلوب شده بودند شکستند، <span class="verse-marker">۳۳</span>اما وقتی پیش عیسی آمدند دیدند که او مرده است و از این رو ساق‌های او را نشکستند. <span class="verse-marker">۳۴</span>اما یکی از عساکر نیزه‌ای به پهلوی او زد و خون و آب از بدنش جاری شد. <span class="verse-marker">۳۵</span>کسی که خود شاهد این واقعه بود این را می‌گوید و شهادت او راست است، او حقیقت را می‌گوید تا شما نیز ایمان آورید. <span class="verse-marker">۳۶</span>چنین شد تا آنچه نوشته شده است: «هیچ یک از استخوانهایش شکسته نخواهد شد.» تحقق یابد. <span class="verse-marker">۳۷</span>و در جای دیگر نوشته شده: «آن‌ها به کسی که نیزه زده‌اند نگاه خواهند کرد.» </p>
  <h3>دفن عیسی </h3>
  <h4>(همچنین در متی ۲۷:‌۵۷‌-‌۶۱ و مرقُس ۱۵:‌۴۲‌-‌۴۷ و لوقا ۲۳:‌۵۰‌-‌۵۶) </h4>
  <p>
    <span class="verse-marker">۳۸</span>بعد از آن یوسف رامه‌ای که به علت ترس از یهودیان مخفیانه شاگرد عیسی بود، پیش پیلاطُس رفت و اجازه خواست که جنازۀ عیسی را بردارد. پیلاطُس به او اجازه داد. پس آمد و جسد عیسی را برداشت. <span class="verse-marker">۳۹</span>نیقودیموس، یعنی همان کسی که ابتدا شبانه به دیدن عیسی رفته بود، نیز آمد و با خود مخلوطی از مُر و عود به وزن یکصد لیترا (حدود سی و چهار کیلوگرام)، آورد. <span class="verse-marker">۴۰</span>آن‌ها جسد عیسی را بردند و مطابق مراسم دفن یهود، در پارچه‌ای کتانی با داروهای معطر پیچیدند. <span class="verse-marker">۴۱</span>در نزدیکی محلی که او مصلوب شد باغی بود و در آن باغ قبر نوی قرار داشت که هنوز کسی در آن دفن نشده بود. <span class="verse-marker">۴۲</span>چون شب عید فِصَح بود و قبر هم در همان نزدیکی قرار داشت عیسی را در آنجا دفن کردند. </p>
  <a id="c20"></a>
  <h2>فصل بیستم </h2>
  <h3>قبر خالی </h3>
  <h4>(همچنین در متی ۲۸:‌۱‌-‌۸ و مرقُس ۱۶:‌۱‌-‌۸ و لوقا ۲۴:‌۱‌-‌۱۲) </h4>
  <p>
    <span class="verse-marker">۱</span>بامداد روز اول هفته وقتی هنوز تاریکی بود. مریم مَجدَلیّه بر سر قبر آمد و دید که سنگ از پیش قبر برداشته شده است. <span class="verse-marker">۲</span>او دوان‌دوان پیش شمعون پِترُس و آن شاگردی که عیسی او را دوست می‌داشت رفت و به آن‌ها گفت: «خداوند را از قبر برده‌اند و نمی‌دانیم او را کجا گذاشته‌اند.» <span class="verse-marker">۳</span>پس پِترُس و آن شاگرد دیگر به راه افتادند و بطرف قبر رفتند. <span class="verse-marker">۴</span>هردو با هم می‌دویدند، ولی آن شاگرد دیگر از پِترُس پیش شد و اول به سر قبر رسید. <span class="verse-marker">۵</span>او خم شد و به داخل قبر نگاه کرده کفن را دید که در آنجا قرار داشت. ولی به داخل قبر نرفت. <span class="verse-marker">۶</span>بعد شمعون پِترُس هم رسید و به داخل قبر رفت. او هم کفن را دید که در آنجا قرار داشت <span class="verse-marker">۷</span>و آن دستمالی که روی سر او بود در کنار کفن نبود بلکه پیچیده شده و دور از آن در گوشه‌ای گذاشته شده بود. <span class="verse-marker">۸</span>بعد، آن شاگردی هم که ابتدا به قبر رسید به داخل رفت، آنرا دید و ایمان آورد، <span class="verse-marker">۹</span>زیرا تا آن وقت آن‌ها کلام خدا را نفهمیده بودند که او باید بعد از مرگ دوباره زنده شود. <span class="verse-marker">۱۰</span>پس آن دو شاگرد به منزل خود برگشتند. </p>
  <h3>ظاهر شدن عیسی به مریم مَجدَلیّه </h3>
  <h4>(همچنین در متی ۲۸:‌۹‌-‌۱۰ و مرقُس ۱۶:‌۹‌-‌۱۱) </h4>
  <p>
    <span class="verse-marker">۱۱</span>اما مریم در خارج قبر ایستاده بود و گریه می‌کرد. همانطور که او اشک می‌ریخت خم شد و به داخل قبر نگاه کرد <span class="verse-marker">۱۲</span>و دو فرشتۀ سفید پوش را دید که، در جائی که بدن عیسی را گذاشته بودند، یکی نزدیک سر و دیگری نزدیک پا نشسته بودند. <span class="verse-marker">۱۳</span>آن‌ها به او گفتند: «ای زن، چرا گریه می‌کنی؟» او جواب داد: «خداوند مرا برده‌اند و نمی‌دانم او را کجا گذاشته‌اند.» <span class="verse-marker">۱۴</span>وقتی این را گفت به عقب برگشت و عیسی را دید که در آنجا ایستاده است ولی او را نشناخت. <span class="verse-marker">۱۵</span>عیسی به او گفت: «ای زن، چرا گریه می‌کنی؟ به دنبال چه کسی می‌گردی؟» مریم به گمان اینکه او باغبان است به او گفت: «ای آقا، اگر تو او را برده‌ای به من بگو او را کجا گذاشته‌ای تا من او را ببرم.» <span class="verse-marker">۱۶</span>عیسی گفت: «ای مریم.» مریم برگشت و گفت: «ربونی» (یعنی ای استاد). <span class="verse-marker">۱۷</span>عیسی به او گفت: «به من دست نزن زیرا هنوز به نزد پدر بالا نرفته‌ام اما پیش برادران من برو و به آنها بگو که اکنون پیش پدر خود و پدر شما و خدای خود و خدای شما بالا می‌روم.» <span class="verse-marker">۱۸</span>مریم مَجدَلیّه پیش شاگردان رفت و به آن‌ها گفت: «من خداوند را دیده‌ام.» و سپس پیغام او را به آنها رسانید. </p>
  <h3>ظاهر شدن عیسی به شاگردان </h3>
  <h4>(همچنین در متی ۲۸:‌۱۶‌-‌۲۰ و مرقُس ۱۶:‌۱۴‌-‌۱۸ و لوقا ۲۴:‌۳۶‌-‌۴۹) </h4>
  <p>
    <span class="verse-marker">۱۹</span>در غروب روز یکشنبه وقتی شاگردان از ترس یهودیان در پشت درهای بسته به دور هم جمع شده بودند عیسی آمده در میان آنها ایستاد و گفت: «سلام بر شما باد.» <span class="verse-marker">۲۰</span>و بعد دست‌ها و پهلوی خود را به آنها نشان داد. وقتی شاگردان، خداوند را دیدند بسیار شاد شدند. <span class="verse-marker">۲۱</span>عیسی باز هم گفت: «سلام بر شما باد! همان طور که پدر مرا فرستاد من نیز شما را می‌فرستم.» <span class="verse-marker">۲۲</span>بعد از گفتن این سخن، عیسی بر آنها دمید و گفت: «روح‌القدس را بیابید، <span class="verse-marker">۲۳</span>گناهان کسانی را که ببخشید بخشیده می‌شود و آنانی را که نبخشید، بخشیده نخواهد شد.» </p>
  <h3>عیسی و توما </h3>
  <p>
    <span class="verse-marker">۲۴</span>یکی از دوازده شاگرد یعنی توما که به معنی دوگانگی است موقعی که عیسی آمد با آن‌ها نبود. <span class="verse-marker">۲۵</span>پس وقتی که دیگر شاگردان به او گفتند: «ما خداوند را دیده‌ایم»، او گفت: «من تا جای میخ‌ها را در دستش نبینم و تا انگشت خود را در جای میخ‌ها و دستم را در پهلویش نگذارم باور نخواهم کرد.» </p>
  <p>
    <span class="verse-marker">۲۶</span>بعد از هشت روز، وقتی شاگردان بار دیگر با هم بودند و توما هم با آنها بود، با وجود اینکه درها بسته بود، عیسی به درون آمد و در میان آنها ایستاد و گفت: «سلام بر شما باد.» <span class="verse-marker">۲۷</span>و بعد به توما گفت: «انگشت خود را به اینجا بیاور، دست‌های مرا ببین، دست خود را بر پهلوی من بگذار و دیگر بی‌ایمان نباش بلکه ایمان داشته باش.» <span class="verse-marker">۲۸</span>توما گفت: «ای خداوند من و ای خدای من.» <span class="verse-marker">۲۹</span>عیسی گفت: «آیا تو به خاطر اینکه مرا دیده‌ای ایمان آوردی؟ خوشا به حال کسانی که مرا ندیده‌اند و ایمان می‌آورند.» </p>
  <h3>مقصد از نوشتن این کتاب </h3>
  <p>
    <span class="verse-marker">۳۰</span>عیسی معجزات بسیار دیگری در حضور شاگردان خود انجام داد که در این کتاب نوشته نشد. <span class="verse-marker">۳۱</span>ولی اینقدر نوشته شد تا شما ایمان بیاورید که عیسی، مسیح و پسر خداست و تا ایمان آورده بوسیلۀ نام او صاحب زندگی ابدی شوید. </p>
  <a id="c21"></a>
  <h2>فصل بیست و یکم </h2>
  <h3>ظاهر شدن عیسی به هفت شاگرد </h3>
  <p>
    <span class="verse-marker">۱</span>چندی بعد عیسی در کنار بحیرۀ طبریه بار دیگر خود را به شاگردان ظاهر ساخت. ظاهر شدن او اینطور بود: <span class="verse-marker">۲</span>شمعون پِترُس و تومای ملقب به دوگانگی و نتنائیل که اهل قانای جلیل بود و دو پسر زَبدی و دو شاگرد دیگر در آنجا بودند. <span class="verse-marker">۳</span>شمعون پِترُس به آن‌ها گفت: «من می‌خواهم به ماهیگیری بروم.» آن‌ها گفتند: «ما هم با تو می‌آئیم.» پس آن‌ها به راه افتاده سوار کشتی‌ای شدند. اما در آن شب چیزی صید نکردند. <span class="verse-marker">۴</span>وقتی صبح شد، عیسی در ساحل ایستاده بود ولی شاگردان او را نشناختند. <span class="verse-marker">۵</span>او به آن‌ها گفت: «دوستان، چیزی گرفته‌اید؟» آن‌ها جواب دادند: «نخیر.» <span class="verse-marker">۶</span>عیسی به آن‌ها گفت: «تور را به طرف راست کشتی بیندازید، در آنجا ماهی خواهید یافت.» آن‌ها همین کار را کردند و آنقدر ماهی گرفتند که نتوانستند تور را به داخل کشتی بکشند. <span class="verse-marker">۷</span>پس آن شاگردی که عیسی او را دوست می‌داشت به پِترُس گفت: «این خداوند است!» وقتی شمعون پِترُس که برهنه بود این را شنید لباس خود را به خود پیچید و خود را به داخل آب انداخت. <span class="verse-marker">۸</span>بقیه شاگردان با کشتی بطرف خشکی آمدند و تور پُر از ماهی را به دنبال خود می‌کشیدند زیرا از خشکی فقط یکصد متر دور بودند. <span class="verse-marker">۹</span>وقتی به خشکی رسیدند در آنجا آتشی دیدند که ماهی روی آن قرار داشت و با مقداری نان آماده بود. <span class="verse-marker">۱۰</span>عیسی به آن‌ها گفت: «مقداری از ماهی‌هایی را که حالا گرفتید بیاورید.» <span class="verse-marker">۱۱</span>شمعون پِترُس به طرف کشتی رفت و توری را که از یکصد و پنجاه و سه ماهی بزرگ پُر بود به خشکی کشید و با وجود آن همه ماهی، تور پاره نشد. <span class="verse-marker">۱۲</span>عیسی به آن‌ها گفت: «بیائید نان بخورید.» هیچ یک از شاگردان جرأت نکرد از او بپرسد: «تو کیستی؟» آن‌ها می‌دانستند که او خداوند است. <span class="verse-marker">۱۳</span>پس عیسی پیش آمده نان را برداشت و به آنها داد و ماهی را نیز همینطور. </p>
  <p>
    <span class="verse-marker">۱۴</span>این سومین باری بود که عیسی پس از رستاخیز از مردگان به شاگردانش ظاهر شد. </p>
  <h3>عیسی و پِترُس </h3>
  <p>
    <span class="verse-marker">۱۵</span>بعد از صرف نان، عیسی به شمعون پِترُس گفت: «ای شمعون پسر یونا، آیا به من بیش از اینها محبت داری؟» پِترُس جواب داد: «بلی، ای خداوند، تو می‌دانی که تو را دوست دارم.» عیسی گفت: «پس به بره‌های من خوراک بده.» <span class="verse-marker">۱۶</span>بار دوم پرسید: «ای شمعون پسر یونا، آیا به من محبت داری؟» پِترُس جواب داد: «ای خداوند، تو می‌دانی که تو را دوست دارم.» عیسی به او گفت: «پس از گوسفندان من نگهبانی کن.» <span class="verse-marker">۱۷</span>سومین بار عیسی از او پرسید: «ای شمعون پسر یونا، آیا مرا دوست داری؟» پِترُس از اینکه بار سوم از او پرسید آیا مرا دوست داری غمگین شده گفت: «خداوندا تو از همه چیز اطلاع داری، تو می‌دانی که تو را دوست دارم.» عیسی گفت: «گوسفندان مرا خوراک بده. <span class="verse-marker">۱۸</span>در حقیقت به تو می‌گویم در وقتی که جوان بودی کمر خود را می‌بستی و به هرجا که می‌خواستی می‌رفتی، ولی وقتی پیر شوی دست‌هایت را دراز خواهی کرد و دیگران تو را خواهند بست و به جائی که نمی‌خواهی، خواهند برد.» <span class="verse-marker">۱۹</span>به این وسیله عیسی اشاره به نوع مرگی نمود که پِترُس برای عزت و جلال خدا باید به آن جان بدهد و بعد به او گفت: «به دنبال من بیا.» </p>
  <h3>عیسی و آن شاگرد دیگر </h3>
  <p>
    <span class="verse-marker">۲۰</span>پِترُس چهار طرف خود را دید و دید آن شاگردی که عیسی او را دوست داشت از عقب می‌آید یعنی همان شاگردی که در وقت شام پهلوی عیسی نشسته و از او پرسیده بود: «خداوندا، کیست آن کس که تو را تسلیم خواهد کرد؟» <span class="verse-marker">۲۱</span>وقتی پِترُس چشمش به آن شاگرد افتاد از عیسی پرسید: «خداوندا، عاقبت او چه خواهد بود؟» <span class="verse-marker">۲۲</span>عیسی به او گفت: «اگر ارادۀ من این باشد که تا وقت آمدن من او بماند به تو چه ربطی دارد؟ تو به دنبال من بیا.» <span class="verse-marker">۲۳</span>این گفتۀ عیسی در میان برادران پیچید و همه گمان کردند که آن شاگرد نخواهد مرد، ولی در واقع عیسی نگفت که او نخواهد مرد. او فقط گفته بود: «اگر ارادۀ من این باشد که تا وقت آمدن من او بماند به تو چه ربطی دارد؟» <span class="verse-marker">۲۴</span>و این همان شاگردی است که این چیزها را نوشته و به درستی آن‌ها شهادت می‌دهد و ما می‌دانیم که شهادت او راست است. </p>
  <h3>خاتمه </h3>
  <p>
    <span class="verse-marker">۲۵</span>البته عیسی کارهای بسیار دیگری هم انجام داد که اگر جزئیات آن‌ها به تفصیل نوشته شود گمان می‌کنم تمام دنیا هم گنجایش کتابهائی را که نوشته می‌شد نمی‌داشت. </p>
  
  
  
  
  
  
  



</div>

<!-- Global site tag (gtag.js) - Google Analytics -->
<script async src="https://www.googletagmanager.com/gtag/js?id=UA-48092930-1"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'UA-48092930-1');
</script>
<!-- End Google Analytics -->

</body>
</html>