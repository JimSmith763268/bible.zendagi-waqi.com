<!doctype html>

<html lang="fa">
<head>
  <meta charset="utf-8">

  <title>کتاب اعداد</title>

  <link rel="stylesheet" href="/css/style.css">
  <script>var nc = 36;</script>
  <script src="/js/script.js"></script>
</head>

<body dir="rtl">
<a id="top"></a>

<div id="navbar">
  <div id="navbar-container">
    <div>
      <a href="javascript:window.scroll(0,0)" style="margin-left: 1em">
        <svg class="MuiSvgIcon-root MuiSvgIcon-fontSizeMedium MuiBox-root css-1om0hkc" focusable="false" aria-hidden="true" viewBox="0 0 24 24" data-testid="ArrowUpwardIcon"><path d="m4 12 1.41 1.41L11 7.83V20h2V7.83l5.58 5.59L20 12l-8-8-8 8z"></path></svg>
      </a>    
    </div>
    <div>
      <span>فصل </span>
      <select id="list" oninput="scrollToChapter(this)">
        
        <option value="c1">۱</option>
        
        <option value="c2">۲</option>
        
        <option value="c3">۳</option>
        
        <option value="c4">۴</option>
        
        <option value="c5">۵</option>
        
        <option value="c6">۶</option>
        
        <option value="c7">۷</option>
        
        <option value="c8">۸</option>
        
        <option value="c9">۹</option>
        
        <option value="c10">۱۰</option>
        
        <option value="c11">۱۱</option>
        
        <option value="c12">۱۲</option>
        
        <option value="c13">۱۳</option>
        
        <option value="c14">۱۴</option>
        
        <option value="c15">۱۵</option>
        
        <option value="c16">۱۶</option>
        
        <option value="c17">۱۷</option>
        
        <option value="c18">۱۸</option>
        
        <option value="c19">۱۹</option>
        
        <option value="c20">۲۰</option>
        
        <option value="c21">۲۱</option>
        
        <option value="c22">۲۲</option>
        
        <option value="c23">۲۳</option>
        
        <option value="c24">۲۴</option>
        
        <option value="c25">۲۵</option>
        
        <option value="c26">۲۶</option>
        
        <option value="c27">۲۷</option>
        
        <option value="c28">۲۸</option>
        
        <option value="c29">۲۹</option>
        
        <option value="c30">۳۰</option>
        
        <option value="c31">۳۱</option>
        
        <option value="c32">۳۲</option>
        
        <option value="c33">۳۳</option>
        
        <option value="c34">۳۴</option>
        
        <option value="c35">۳۵</option>
        
        <option value="c36">۳۶</option>
        
      </select>    
      <span></span>
    </div>
  </div>
</div> 



<div class="button-container">
  

  
  <a href="mailto:zendagiwaqi@gmail.com">
    <svg xmlns="http://www.w3.org/2000/svg" viewBox="0 0 24 24" fill="black"><path d="M0 0h24v24H0z" fill="none"/><path d="M20 4H4c-1.1 0-1.99.9-1.99 2L2 18c0 1.1.9 2 2 2h16c1.1 0 2-.9 2-2V6c0-1.1-.9-2-2-2zm0 4l-8 5-8-5V6l8 5 8-5v2z"/></svg>
  </a>
  

  

  
  <a href="/">
    <svg class="MuiSvgIcon-root MuiSvgIcon-fontSizeMedium MuiBox-root css-1om0hkc" focusable="false" aria-hidden="true" viewBox="0 0 24 24" data-testid="HomeIcon"><path d="M10 20v-6h4v6h5v-8h3L12 3 2 12h3v8z"></path></svg>
  </a>
  


</div>


<div class="book-container">


  
  
  
  <h1>اعداد </h1>
  
  
  
  
  
  
  
  
  
  
  
  
  
  
  <a id="c1"></a>
  <h2>فصل اول </h2>
  <h3>اولین سرشماری قوم اسرائیل </h3>
  <p>
    <span class="verse-marker">۱</span>در روز اول ماه دوم سال دوم بعد از آنکه قوم اسرائیل از مصر خارج شدند و در حالیکه در بیابان سینا بسر می‌بردند، خداوند در خیمۀ عبادت به موسی فرمود: <span class="verse-marker">۲</span>«تمام قوم اسرائیل را قرار قبیله و خاندان شان سرشماری کن. <span class="verse-marker">۳</span>تو و هارون همه مردان بیست ساله و بالا‌تر را که قادر به جنگیدن باشند، بشمارید <span class="verse-marker">۴</span>و سرکردۀ هر قبیله باید در این سرشماری کمک کند.» <span class="verse-marker">۵-۱۵</span>اینست نامهای سرکردگان هر قبیله: </p>
  <p>از قبیلۀ رؤبین: اَلیصور، پسر شَدیئور؛ </p>
  <p>از قبیلۀ شمعون: شلومی‌ ئیل، پسر صوریشدای؛ </p>
  <p>از قبیلۀ یهودا: نحشون، پسر عمیناداب؛ </p>
  <p>از قبیلۀ ایسَسکار: نتنائیل، پسر صوغر؛ </p>
  <p>از قبیلۀ زبولون: اِلیاب، پسر حیلون؛ </p>
  <p>از قبیلۀ افرایم: الیشمع، پسر عمیهود؛ </p>
  <p>از قبیلۀ مَنَسّی: جَملی‌ئیل، پسر فَدَهسور؛ </p>
  <p>از قبیلۀ بنیامین: اَبیدان، پسر جِدعونی؛ </p>
  <p>از قبیلۀ دان: اَخیعَزَر، پسر عمیشدای؛ </p>
  <p>از قبیلۀ اَشیر: فَجعیئیل، پسر عُکران؛ </p>
  <p>از قبیلۀ جاد: اَلیاساف، پسر دعویل؛ </p>
  <p>از قبیلۀ نَفتالی: اَخیرَع، پسر عینان. </p>
  <p>
    <span class="verse-marker">۱۶</span>این اشخاص سرکردگان قوم اسرائیل بودند که برای این کار انتخاب شدند. </p>
  <p>
    <span class="verse-marker">۱۷-۱۹</span>در همان روز موسی، هارون و سرکردگان قبایل، تمام مردانی را که بیست ساله و بالا‌تر بودند برای ثبت نام در بیابان سینا احضار کرده قراریکه خداوند به موسی امر فرموده بود، برحسب قبیله و خاندان شان سرشماری نمود. <span class="verse-marker">۲۰-۲۱</span>نتیجۀ نهائی آن از این قرار است: </p>
  <p>از قبیلۀ رؤبین (پسر اول یعقوب): همه مردانی را که بیست ساله و بالا‌تر و آمادۀ خدمت نظامی بودند، برحسب قبیله و خاندان شان سرشماری کرد، تعداد شان چهل و شش هزار و پنجصد نفر بود. </p>
  <p>
    <span class="verse-marker">۲۲-۲۳</span>از قبیلۀ شمعون: همه مردانی را که بیست ساله و بالا‌تر و برای خدمت نظامی آماده بودند، برحسب قبیله و خانوادۀ شان سرشماری کرد، تعداد شان پنجاه و نُه هزار سیصد نفر بود. </p>
  <p>
    <span class="verse-marker">۲۴-۲۵</span>از قبیلۀ جاد: همه مردانی را که بیست ساله و بالا‌تر و برای خدمت نظامی آماده بودند، برحسب قبیله و خاندان شان سرشماری کرد، تعداد شان چهل و پنج هزار و ششصد و پنجاه نفر بود. </p>
  <p>
    <span class="verse-marker">۲۶-۲۷</span>از قبیلۀ یهودا: همه مردانی را که بیست ساله و بالا‌تر و برای خدمت نظامی آماده بودند، برحسب قبیله و خاندان شان سرشماری کرد، تعداد شان هفتاد و چهار هزار و ششصد نفر بود. </p>
  <p>
    <span class="verse-marker">۲۸-۲۹</span>از قبیلۀ ایسَسکار: همه مردانی را که بیست ساله و بالا‌تر و برای خدمت نظامی آماده بودند، برحسب قبیله و خاندان شان سرشماری کرد، تعداد شان پنجاه و چهار هزار و چهارصد نفر بود. </p>
  <p>
    <span class="verse-marker">۳۰-۳۱</span>از قبیلۀ زبولون: همه مردانی را که بیست ساله و بالا‌تر و برای خدمت نظامی آماده بودند، برحسب قبیله و خاندان شان سرشماری کرد، تعداد شان پنجاه و هفت هزار و چهارصد نفر بود. </p>
  <p>
    <span class="verse-marker">۳۲-۳۳</span>از قبیلۀ افرایم (پسر یوسف): همه مردانی را که بیست ساله و بالا‌تر و برای خدمت نظامی آماده بودند، برحسب قبیله و خاندان شان سرشماری کرد، تعداد شان چهل هزار و پنجصد نفر بود. </p>
  <p>
    <span class="verse-marker">۳۴-۳۵</span>از قبیلۀ مَنَسّی (پسر یوسف): همه مردانی را که بیست ساله و بالا‌تر و برای خدمت نظامی آماده بودند، برحسب قبیله و خاندان شان سرشماری کرد، تعداد شان سی و دو هزار و دوصد نفر بود. </p>
  <p>
    <span class="verse-marker">۳۶-۳۷</span>از قبیلۀ بنیامین: همه مردانی را که بیست ساله و بالا‌تر و برای خدمت نظامی آماده بودند، بر حسب قبیله و خاندان شان سرشماری کرد، تعداد شان سی و پنج هزار و چهارصد نفر بود. </p>
  <p>
    <span class="verse-marker">۳۸-۳۹</span>از قبیلۀ دان: همه مردانی را که بیست ساله و بالا‌تر و برای خدمت نظامی آماده بودند، برحسب قبیله و خاندان شان سرشماری کرد، تعداد شان شصت و دو هزار و هفتصد نفر بود. </p>
  <p>
    <span class="verse-marker">۴۰-۴۱</span>از قبیلۀ اَشیر: همه مردانی را که بیست ساله و بالا‌تر و برای خدمت نظامی آماده بودند، برحسب قبیله و خاندان شان سرشماری کرد، تعداد شان چهل و یکهزار و پنجصد نفر بود. </p>
  <p>
    <span class="verse-marker">۴۲-۴۳</span>از قبیلۀ نَفتالی: همه مردانی را که بیست ساله و بالا‌تر و برای خدمت نظامی آماده بودند، برحسب قبیله و خاندان شان سرشماری کرد، تعداد شان پنجاه و سه هزار و چهارصد نفر بود. </p>
  <p>
    <span class="verse-marker">۴۴-۴۶</span>قرار شرح فوق، جمع کل اشخاصی که بیست ساله و بالا‌تر و قادر به جنگیدن بودند و برحسب قبیله و خاندان شان ذریعۀ موسی و هارون و با کمک دوازده نمایندۀ دوازده قبیلۀ اسرائیل سرشماری شدند، ششصد و سه هزار و پنجصد و پنجاه نفر بود. </p>
  <p>
    <span class="verse-marker">۴۷</span>اما قبیلۀ لاوی در این سرشماری شامل نبود، <span class="verse-marker">۴۸-۴۹</span>زیرا خداوند به موسی فرموده بود: «قبیلۀ لاوی باید از خدمت نظامی معاف بوده شامل سرشماری نباشند. <span class="verse-marker">۵۰</span>در عوض آن‌ها را به وظایف مربوط به خیمۀ حضور خداوند، اثاثیه و لوازم آن بگمار و آن‌ها باید در جوار خیمۀ حضور خداوند سکونت داشته باشند. <span class="verse-marker">۵۱</span>هنگامی که خیمۀ حضور خداوند نقل داده می‌شود، لاویان باید آن را جمع کنند و در جای معینش دوباره برپا نمایند. اگر هر کس دیگر به آن نزدیک شود می‌میرد. <span class="verse-marker">۵۲</span>هر قبیلۀ اسرائیل باید از خود اردوگاه علیحده داشته و دارای بیرق مخصوص باشد. <span class="verse-marker">۵۳</span>لاویان باید بَدَور خیمۀ حضور خداوند، خیمۀ خود را برپا کنند تا غضب من بالای مردم اسرائیل نیاید و تنها لاویان باید مسئول امور خیمۀ حضور خداوند باشند.» <span class="verse-marker">۵۴</span>به این ترتیب آنچه را که خداوند توسط موسی امر فرموده بود، قوم اسرائیل بجا آوردند. </p>
  <a id="c2"></a>
  <h2>فصل دوم </h2>
  <h3>اردوگاه و رؤسای قبایل </h3>
  <p>
    <span class="verse-marker">۱-۲</span>خداوند به موسی و هارون فرمود: قبایل اسرائیل باید بَدَور خیمۀ عبادت در مواضع معین و هر کدام زیر بیرق مخصوص قبیلۀ خود اردو بزنند. </p>
  <p>
    <span class="verse-marker">۳-۹</span>در سمت شرق: قبیلۀ یهودا، بسرکردگی نحشون، پسر عمیناداب، هفتاد و چهار هزار و ششصد نفر؛ قبیلۀ ایسَسکار، بسرکردگی نتنائیل، پسر صوغر، پنجاه و چهار هزار و چهارصد نفر؛ قبیلۀ زبولون، بسرکردگی اِلیاب، پسر حیلون، پنجاه و هفت هزار و چهارصد نفر؛ تعداد تمام افرادیکه در بخش یهودا سکونت داشتند یکصد و هشتاد و شش هزار و چهارصد نفر بود. هر وقتیکه قوم اسرائیل به جای دیگری می‌رفتند این سه قبیله پیشاپیش همه حرکت می‌کردند. </p>
  <p>
    <span class="verse-marker">۱۰-۱۶</span>در سمت جنوب: قبیلۀ رؤبین، بسرکردگی اَلیصور، پسر شَدیئور، چهل و شش هزار و پنجصد نفر؛ قبیلۀ شمعون، بسرکردگی شلومی‌ئیل، پسر صوریشدای، پنجاه و نُه هزار و سیصد نفر؛ قبیلۀ جاد، بسرکردگی اَلیاساف، پسر دعویل، چهل و پنج هزار و ششصد و پنجاه نفر؛ تعداد تمام افرادیکه در بخش رؤبین سکونت داشتند یکصد و پنجاه و یک هزار و چهارصد و پنجاه نفر بود. هنگام نقل مکان این سه قبیله در قطار دوم قرار می‌گرفتند. </p>
  <p>
    <span class="verse-marker">۱۷</span>پشت سر این دو قطار، لاویان همراه خیمۀ حضور خداوند و همه قبایل دیگر زیر بیرق مخصوص خود حرکت می‌کردند. </p>
  <p>
    <span class="verse-marker">۱۸-۲۴</span>در سمت غرب: قبیلۀ افرایم، بسرکردگی الیشمع، پسر عمیهود، چهل هزار و پنجصد نفر؛ قبیلۀ مَنَسّی، بسرکردگی جَملی‌ئیل، پسر فَدَهسور، سی و دو هزار و دوصد نفر؛ قبیلۀ بنیامین، بسرکردگی ابیدان، پسر جِدعونی، سی و پنج هزار و چهارصد نفر؛ تعداد کل افرادی که در بخش افرایم سکونت داشتند یکصد و هشت هزار و یکصد نفر بود. هنگام سفر این سه قبیله در ردیف سوم حرکت می‌کردند. </p>
  <p>
    <span class="verse-marker">۲۵-۳۱</span>در سمت شمال: قبیلۀ دان، بسرکردگی اَخیعَزَر، پسر عمیشدای، شصت و دو هزار و هفتصد نفر؛ قبیلۀ اَشیر، بسرکردگی فَجعیئیل، پسر عُکران، چهل و یک هزار و پنجصد نفر؛ قبیلۀ نَفتالی، بسرکردگی اَخیرَع، پسر عینان، پنجاه و سه هزار و چهارصد نفر؛ تعداد کل افرادی که در بخش دان سکونت داشتند یکصد و پنجاه و هفت هزار و ششصد نفر بود. در وقت نقل مکان این سه قبیله در قطار آخری حرکت می‌کردند. </p>
  <p>
    <span class="verse-marker">۳۲-۳۳</span>پس مجموع تمام افراد جنگی اسرائیلی، به استثنای قبیلۀ لاوی که به امر خداوند در سرشماری شامل نبود، ششصد و سه هزار و پنجصد و پنجاه نفر بود. </p>
  <p>
    <span class="verse-marker">۳۴</span>به این ترتیب، قوم اسرائیل مطابق امر خداوند به موسی، هر قبیله و خانواده به ترتیب، زیر بیرق مخصوص خود خیمه می‌زد. </p>
  <a id="c3"></a>
  <h2>فصل سوم </h2>
  <h3>پسران هارون </h3>
  <p>
    <span class="verse-marker">۱-۲</span>اینست نسب‌نامۀ هارون و موسی، در زمانی که خداوند در کوه سینا با موسی صحبت کرد. هارون دارای چهار پسر بنامهای ناداب (پسر اول)، ابیهو، اَلِعازار و ایتامار بود. <span class="verse-marker">۳</span>این چهار نفر برای خدمت کاهنی انتخاب و تقدیس شدند. <span class="verse-marker">۴</span>اما ناداب و ابیهو بخاطری که در بیابان سینا آتش غیر مجاز بحضور خداوند تقدیم کردند، کشته شدند و فرزندی از آن‌ها باقی نماند. پس تنها اَلِعازار و ایتامار در دوران حیات پدر خود با او کمک می‌کردند. </p>
  <h3>تعداد و وظایف کاهنان </h3>
  <p>
    <span class="verse-marker">۵-۶</span>خداوند به موسی فرمود: «قبیلۀ لاوی را بیاور تا آن‌ها بحیث معاونین هارون او را در امور کاهنی یاری نمایند. <span class="verse-marker">۷-۹</span>آن‌ها باید تحت ادارۀ او برای مردم اسرائیل در خیمۀ حضور خداوند امور مذهبی را انجام دهند و مسئول تهیه و مراقبت لوازم و اثاثیۀ آن باشند. <span class="verse-marker">۱۰</span>و تنها هارون و پسرانش را به وظیفۀ کهانت بگماری و اگر هر کس دیگر به این وظیفه اقدام نماید، باید کشته شود.» </p>
  <p>
    <span class="verse-marker">۱۱-۱۲</span>خداوند به موسی فرمود: «من لاویان را بعوض تمام پسران اولباری قوم اسرائیل برای خود انتخاب کرده‌ام و آن‌ها متعلق به من هستند. <span class="verse-marker">۱۳</span>زیرا بعد از آنکه تمام پسران اولباری مردم مصر را کشتم فرزند اولباری اسرائیل را، چه انسان و چه حیوان باشند، برای خود گرفتم. من خداوند هستم.» </p>
  <h3>سرشماری لاویان </h3>
  <p>
    <span class="verse-marker">۱۴-۱۵</span>بار دیگر خداوند در بیابان سینا به موسی فرمود: «لاویان را بر حسب قبیله و خاندان شان بشمار و پسران یک ماهه و بالا‌تر آن‌ها را سرشماری کن.» <span class="verse-marker">۱۶</span>پس موسی قرار امر خداوند، از لاویان احصائیه گرفت. <span class="verse-marker">۱۷</span>اینها نامهای پسران لاوی هستند: جرشون، قهات و مراری. <span class="verse-marker">۱۸</span>پسران جرشون: لِبنی و شمعی. <span class="verse-marker">۱۹</span>پسران قهات: عمرام، یزهار، حبرون و عُزی‌ئیل. <span class="verse-marker">۲۰</span>پسران مراری: محلی و موشی. </p>
  <p>
    <span class="verse-marker">۲۱-۲۲</span>جرشون جد خانواده‌های لِبنی و شمعی بود. تعداد ذکور آن‌ها، از یک ماهه و بالا‌تر، به هفت هزار و پنجصد نفر می‌رسید. <span class="verse-marker">۲۳</span>اردوگاه آن‌ها در سمت غربی خیمۀ حضور خداوند بود. <span class="verse-marker">۲۴</span>سرکردۀ این دو خانوادۀ جرشونی ها اَلیاساف، پسر لایل بود. <span class="verse-marker">۲۵</span>وظیفۀ آن‌ها مراقبت از خیمۀ حضور خداوند، پوششها، پردۀ دروازۀ دخول خیمه، <span class="verse-marker">۲۶</span>پرده‌های دیوار‌های دورادور خیمه و قربانگاه، پردۀ دروازۀ دخول حویلی و طنابها و خدمات مربوطۀ آن‌ها بود. </p>
  <p>
    <span class="verse-marker">۲۷</span>قهات جد خانواده‌های عَمرام، یزهار، حِبرون و عُزی‌ئیل بود. <span class="verse-marker">۲۸</span>تعداد ذکور آن‌ها، از یک ماهه و بالا‌تر، به هشت هزار و ششصد نفر می‌شد. <span class="verse-marker">۲۹</span>اردوگاه آن‌ها در سمت جنوبی خیمۀ عبادت <span class="verse-marker">۳۰</span>و رهبر این خانواده‌ها الیصافان، پسر عزیئیل بود. <span class="verse-marker">۳۱</span>وظیفۀ شان مراقبت از صندوق پیمان خداوند، میز نان مقدس، چراغدان‌ها، قربانگاه، ظروفی که کاهنان در خیمۀ عبادت از آن‌ها استفاده می‌کردند، پردۀ بین جایگاه مقدس و کارهای مربوطۀ آن‌ها بود. </p>
  <p>
    <span class="verse-marker">۳۲</span>اَلِعازار، پسر هارون رئیس رهبران لاویان بود و بر امور مستخدمین جایگاه مقدس نظارت می‌کرد. </p>
  <p>
    <span class="verse-marker">۳۳</span>مراری جد خانواده‌های محلی و موشی بود. <span class="verse-marker">۳۴</span>تعداد ذکور شان، از یک ماهه و بالا‌تر، به شش هزار و دوصد نفر می‌رسید. <span class="verse-marker">۳۵</span>سرکردۀ این دو خانواده صوری‌ئیل، پسر اَبِیحایَل بود. موضع اردوگاه آن‌ها در سمت شمال خیمۀ عبادت بود. <span class="verse-marker">۳۶</span>آن‌ها مسئولیت چهار چوب خیمۀ عبادت، پشت بندها، ستونها، پایه‌های ستونها و غیره اجزا و امور مربوطۀ آن‌ها را بدوش داشتند. <span class="verse-marker">۳۷</span>آن‌ها همچنین از ستونهای دورادور حویلی و پایه‌ها و میخها و طنابهای خیمه مراقبت می‌کردند. </p>
  <p>
    <span class="verse-marker">۳۸</span>موسی، هارون و پسرانش می‌بایست در پیشروی خیمۀ حضور خداوند، یعنی در سمت شرق آن خیمۀ خود را برپا کنند. آن‌ها برای مردم اسرائیل مراسم دینی را در جایگاه مقدس اجراء می‌کردند. بغیر از آن‌ها، اگر هر کسی دیگر بداخل جایگاه مقدس قدم می‌گذاشت، جزایش مرگ بود. <span class="verse-marker">۳۹</span>مجموع کل ذکور لاوی، از یک ماهه و بالا‌تر، که موسی و هارون قرار امر خداوند سرشماری کردند، بیست و دو هزار نفر بود. </p>
  <h3>تعداد پسران اول قوم اسرائیل </h3>
  <p>
    <span class="verse-marker">۴۰-۴۱</span>خداوند به موسی فرمود: «از تمام پسران اولباری یک ماهه و بالا‌تر قوم اسرائیل احصائیه بگیر و نامهای شان را در دفتر ثبت کن. بجای آن‌ها پسران اولباری یک ماهه و بالا‌تر لاویان را برای خود انتخاب می‌کنم. من خداوند هستم. حیوانات لاویان هم بعوض حیوانات اولباری قوم اسرائیل به من تعلق دارند.» <span class="verse-marker">۴۲</span>بنابران موسی طبق امر خداوند پسران اولباری قوم اسرائیل را شمرد <span class="verse-marker">۴۳</span>و تعداد آن‌ها از یک ماهه و بالا‌تر بیست و دو هزار و دوصد و هفتاد و سه نفر بود. </p>
  <p>
    <span class="verse-marker">۴۴-۴۵</span>خداوند خطاب به موسی کرده فرمود: «حالا پسران اولباری لاویان را بجای پسران اولباری اسرائیل و حیوانات شان را بعوض حیوانات اولباری مردم اسرائیل برای من وقف کن. <span class="verse-marker">۴۶</span>چون تعداد اولباری‌های قوم اسرائیل دوصد و هفتاد و سه نفر بیشتر از تعداد لاویان است، پس تو باید آن تعداد را باز خرید کنی <span class="verse-marker">۴۷</span>و برای هر فرد آن پنج مثقال نقره بگیر <span class="verse-marker">۴۸</span>و به هارون و پسرانش بپرداز.» <span class="verse-marker">۴۹-۵۱</span>موسی از امر خداوند اطاعت کرد و مبلغ بازخرید ایشان را که عبارت از یکهزار و سیصد و شصت و پنج مثقال نقره بود به هارون و پسرانش پرداخت. </p>
  <a id="c4"></a>
  <h2>فصل چهارم </h2>
  <h3>وظایف مردان خاندان قهات </h3>
  <p>
    <span class="verse-marker">۱-۲</span>خداوند به موسی و هارون فرمود: «خانوادۀ قهات را که طایفه‌ای از قبیلۀ لاوی هستند، سرشماری کن. <span class="verse-marker">۳</span>همه مردان سی ساله تا پنجاه ساله که بتوانند در خیمۀ حضور خداوند خدمت کنند باید ثبت نام نمایند. <span class="verse-marker">۴</span>وظایف آن‌ها مربوط به چیزهای خیلی مقدس‌اند.» </p>
  <p>
    <span class="verse-marker">۵</span>خداوند به موسی چنین هدایت داد: «وقتی اردو بخواهد به جای دیگری کوچ کند، هارون و پسرانش باید وارد خیمۀ حضور خداوند شوند. پرده را پائین آورده صندوق پیمان را با آن بپوشانند. <span class="verse-marker">۶</span>بالای پرده پوست بز را بیندازند و سپس آنرا با یک پارچۀ لاجوردی پوشانده میله‌های حامل صندوق را در حلقه‌های آن قرار دهند. </p>
  <p>
    <span class="verse-marker">۷</span>بعد روی میزی را که بالای آن نان مقدس گذاشته می‌شود با یک پارچۀ آبی بپوشانند و بشقاب‌ها، قاشق‌ها، کاسه‌ها، پیاله‌ها و نان مقدس را بر آن قرار دهند. <span class="verse-marker">۸</span>آنگاه یک پارچۀ سرخ را بروی آن‌ها بیندازند و روی پارچۀ سرخ را با پوست بز بپوشانند و میله‌های حامل میز را در حلقه‌ها قرار دهند. </p>
  <p>
    <span class="verse-marker">۹</span>بعد چراغدان‌ها، چراغها، آتشگیر‌ها، پطنوس‌ها و تمام ظروف روغن زیتون را با یک پارچۀ لاجوردی بپوشانند. <span class="verse-marker">۱۰</span>همۀ این وسایل را در پوست بز پیچیده بالای چوکات حامل بگذارند. </p>
  <p>
    <span class="verse-marker">۱۱</span>بعد یک پارچۀ لاجوردی را بروی قربانگاه طلائی بیندازند و آنرا با پوست بز بپوشانند و میله‌های حامل را در حلقه‌های قربانگاه قرار دهند. <span class="verse-marker">۱۲</span>تمام سامان و لوازم دیگر خیمۀ حضور خداوند را در یک پارچۀ لاجوردی پیچیده آن را با پوست بز بپوشانند و بالای چوکات حامل بگذارند. <span class="verse-marker">۱۳</span>بعد خاکستر قربانگاه را خالی کرده و بروی قربانگاه یک پارچۀ ارغوانی را بیندازند. <span class="verse-marker">۱۴</span>آنگاه همه وسایل قربانگاه را از قبیل منقل‌ها، چنگک‌ها، خاک‌اندازها، کاسه‌ها و ظروف دیگر را بروی پارچه گذاشته آن‌ها را با پوست بز بپوشانند و میله‌های حامل را در جاهای شان قرار دهند. <span class="verse-marker">۱۵</span>پس از آنکه هارون و پسرانش از کار جمع کردن خیمه حضور خداوند و سامان و لوازم آن فارغ شدند، قُهاتی ها باید برای بردن آن‌ها بیایند، ولی حق ندارند که به آن چیزهای مقدس دست بزنند، مبادا کشته شوند. این بود وظایف خانوادۀ قهات در مورد حمل سامان و لوازم خیمۀ حضور خداوند. </p>
  <p>
    <span class="verse-marker">۱۶</span>اَلِعازار، پسر هارون باید مسئول نظارت بر خیمۀ حضور خداوند و تهیۀ روغن برای چراغها، مواد خوشبوئی، هدیۀ آردی، روغن مسح و محتویات خیمه باشد.» </p>
  <p>
    <span class="verse-marker">۱۷-۱۸</span>بعد خداوند به موسی و هارون چنین هدایت داد: «شما نباید بگذارید که قُهاتی ها با دست زدن به اشیای مقدس از بین بروند. <span class="verse-marker">۱۹</span>برای جلوگیری از آن هارون و پسرانش باید با آن‌ها وارد قدس‌الاقداس شوند و وظیفۀ هر کدام شان را تعیین کنند. <span class="verse-marker">۲۰</span>اما اگر آن‌ها حتی برای یک لحظه هم بداخل خیمه بروند و به چیزهای مقدس نگاه کنند، خواهند مرد.» </p>
  <h3>وظایف مردان خاندان جرشون </h3>
  <p>
    <span class="verse-marker">۲۱-۲۳</span>خداوند به موسی فرمود: «تمام مردان سی ساله تا پنجاه سالۀ خاندان جرشونِ قبیلۀ لاوی را که بتوانند در خیمۀ حضور خداوند خدمت کنند بشمار. <span class="verse-marker">۲۴</span>آن‌ها را به این وظایف بگمار: <span class="verse-marker">۲۵</span>حمل خیمه، پوشش‌های داخلی و خارجی آن، پوشش پوست بز، پردۀ دروازۀ دخول، <span class="verse-marker">۲۶</span>حمل پرده‌ها و طناب‌های دور حویلی و قربانگاه، پردۀ دروازۀ دخول حویلی و دیگر سامان مربوطۀ خیمه. <span class="verse-marker">۲۷</span>هارون و پسرانش مکلف‌اند که وظایف مردان خاندان جرشون را تعیین کنند. <span class="verse-marker">۲۸</span>ایتامار، پسر هارون باید بر وظایف جرشونی ها نظارت نماید.» </p>
  <h3>وظایف مردان خاندان مراری </h3>
  <p>
    <span class="verse-marker">۲۹-۳۰</span>خداوند به موسی فرمود: «تمام مردان سی ساله تا پنجاه سالۀ خاندان مراری را که بتوانند در خیمۀ حضور خداوند خدمت کنند، سرشماری کن. <span class="verse-marker">۳۱</span>آن‌ها مسئول حمل و نقل خیمه، پشت‌بندها، ستونها و پایه‌های شان، <span class="verse-marker">۳۲</span>ستونهای دورادور حویلی و پایه‌های آن‌ها، میخ‌ها، طناب‌ها و دیگر اجزای خیمه می‌باشند. <span class="verse-marker">۳۳</span>این بود وظیفۀ مردان خاندان مراری که آن‌ها هم باید تحت نظر ایتامار، پسر هارون خدمت کنند.» </p>
  <h3>سرشماری لاویان </h3>
  <p>
    <span class="verse-marker">۳۴</span>پس موسی و هارون، با کمک رهبران قوم اسرائیل، مردان خاندان قهات را سرشماری کردند. <span class="verse-marker">۳۵-۳۶</span>تعداد مردان سی ساله تا پنجاه ساله که می‌توانستند در خیمۀ حضور خداوند خدمت کنند، دو هزار و هفتصد و پنجاه نفر بودند. <span class="verse-marker">۳۷</span>این احصائیه‌گیری طبق امر خداوند به موسی انجام گرفت. <span class="verse-marker">۳۸-۴۱</span>تعداد مردان سی ساله تا پنجاه سالۀ خاندان جرشون دو هزار و ششصد و سی نفر <span class="verse-marker">۴۲-۴۵</span>و از مردان خاندان مراری سه هزار و دوصد نفر بود. </p>
  <p>
    <span class="verse-marker">۴۶-۴۸</span>به این ترتیب، موسی و هارون به اتفاق رهبران قوم اسرائیل، مردان سه خانوادۀ قبیلۀ لاوی را سرشماری کردند و مجموع مردان سی ساله تا پنجاه ساله که لیاقت کار را داشتند هشت هزار و پنجصد و هشتاد نفر بود. <span class="verse-marker">۴۹</span>این سرشماری قراریکه خداوند به موسی امر فرموده بود انجام شد. </p>
  <a id="c5"></a>
  <h2>فصل پنجم </h2>
  <h3>چه اشخاصی نجس هستند </h3>
  <p>
    <span class="verse-marker">۱-۳</span>خداوند به موسی فرمود: «به قوم اسرائیل هدایت بده که همه کسانی را که مرض جلدی دارند، اشخاصی که از بدن شان مایع ترشح می‌کند و آنهائی که در اثر تماس با جنازه‌ای شرعاً نجس شده‌اند، خواه مرد باشند خواه زن، باید از اردوگاه خارج کنند تا آنجا را که من با آن‌ها در آن ساکن هستم نجس نسازند.» <span class="verse-marker">۴</span>مردم اسرائیل همانطوریکه خداوند هدایت فرموده بود عمل کردند و آن‌ها را از اردوگاه خارج نمودند. </p>
  <h3>جبران خساره </h3>
  <p>
    <span class="verse-marker">۵-۶</span>خداوند به موسی گفت: «به قوم اسرائیل بگو که هرگاه مرد یا زنی در برابر من مرتکب خطائی شود و به کسی خساره برساند، <span class="verse-marker">۷</span>باید به گناه خود اقرار کرده برعلاوۀ جبران خسارۀ کامل بیست فیصد دیگر هم به شخص مقابل بپردازد. <span class="verse-marker">۸</span>اما اگر شخص خساره دیده بمیرد، و خویش و قوم نزدیک نداشته باشد تا خساره را به او بپردازد، آنوقت خساره‌ای که به خداوند داده می‌شود همراه با یک قوچ برای کَفاره، به کاهن تعلق می‌گیرد. <span class="verse-marker">۹</span>همچنین وقتی قوم اسرائیل هر هدیۀ مخصوصی را که برای خداوند می‌آورند، باید به کاهن بدهد و کاهن آن را برای خود نگهدارد. <span class="verse-marker">۱۰</span>همه چیزهائی که وقف خداوند می‌شوند به کاهن تعلق می‌گیرند.» </p>
  <h3>زنانی که مورد سوءظن شوهران خود قرار می‌گیرند </h3>
  <p>
    <span class="verse-marker">۱۱-۱۴</span>خداوند به موسی امر فرمود: «به قوم اسرائیل هدایت بده که اگر مردی گمان کند که زنش به او خیانت کرده با مرد دیگری همبستر شده است، اما بدون شواهدی بصورت کامل مطمئن نباشد، <span class="verse-marker">۱۵</span>در هر صورت آن مرد باید زن خود را با یک کیلو آرد جو که با روغن زیتون یا کُندُر مخلوط نشده باشد پیش کاهن ببرد، چون این هدیه، هدیۀ بدگمانی است و برای روشن کردن حقیقت تقدیم می‌شود. </p>
  <p>
    <span class="verse-marker">۱۶</span>کاهن آن زن را بحضور خداوند بیاورد <span class="verse-marker">۱۷</span>و آنگاه کمی آب مقدس را در یک کاسۀ گِلی ریخته با قدری از خاک زمین خیمۀ حضور خداوند مخلوط کند. <span class="verse-marker">۱۸</span>بعد موی سر آن زن را باز نموده و هدیۀ بدگمانی را در دستهای او بگذارد و کاهن با کاسۀ آب تلخ لعنت که در دست خود دارد در پیشروی زن بایستد. <span class="verse-marker">۱۹</span>آنوقت کاهن از آن زن بخواهد که به بی‌گناهی خود قسم بخورد و به او بگوید: «اگر با مرد دیگری همبستر نشده باشی، این آب تلخ لعنت بتو آسیبی نمی‌رساند. <span class="verse-marker">۲۰</span>اما هرگاه مرتکب زنا شده باشی، <span class="verse-marker">۲۱-۲۲</span>خداوند در بین قومت به لعنت خود گرفتارت کند و این آب در شکمت داخل شده آن را متورم سازد و ترا نازا کند.» و زن بگوید: «آمین! آمین!» </p>
  <p>
    <span class="verse-marker">۲۳</span>سپس کاهن این لعنت‌ها را در یک طومار بنویسد و آن‌ها را در آب تلخ بشوید. <span class="verse-marker">۲۴</span>بعد آب تلخ را به آن زن بدهد که بنوشد. <span class="verse-marker">۲۵</span>بعد کاهن هدیۀ بدگمانی را از دست زن گرفته آن را در حضور خداوند تکان بدهد و بعد بالای قربانگاه بگذارد. <span class="verse-marker">۲۶</span>آنگاه یک مشت آن را گرفته در بالای قربانگاه بسوزاند و بعد از زن بخواهد که آب را بنوشد. <span class="verse-marker">۲۷</span>اگر آن زن به شوهر خود خیانت کرده باشد، آب در او اثر کرده شکمش را متورم می‌سازد و نازا می‌شود و در بین قوم خود ملعون می‌گردد. <span class="verse-marker">۲۸</span>اما اگر بی‌گناه باشد، صدمه‌ای نمی‌بیند و می‌تواند صاحب طفل شود.» </p>
  <p>
    <span class="verse-marker">۲۹-۳۰</span>این بود قانون بدگمانی در بارۀ زنی که شوهرش به او بدگمان شده باشد و در آن صورت شوهرش او را بحضور خداوند بیاورد تا کاهن مراسم لازمه را بجا آورد. <span class="verse-marker">۳۱</span>اگر زن گناهکار باشد، سزای گناه خود را می‌بیند، اما مرد در این باره تقصیری نمی‌داشته باشد. </p>
  <a id="c6"></a>
  <h2>فصل ششم </h2>
  <h3>قانون نذر </h3>
  <p>
    <span class="verse-marker">۱-۲</span>خداوند به موسی فرمود: «به قوم اسرائیل این چنین هدایت بده: هر مرد یا زنی که بخواهد نذر بگیرد و خود را وقف خداوند کند، <span class="verse-marker">۳-۴</span>و تا وقتیکه خود را وقف خداوند کرده است از نوشیدن مشروبات الکُلی، شراب، سرکۀ شراب، آب انگور و خوردن انگور و کشمش خودداری کند و هر چیزیکه از تاک انگور به‌دست آمده باشد و حتی دانه و پوست آن را هم نخورد. </p>
  <p>
    <span class="verse-marker">۵</span>همچنین در آن مدت نباید موی سر خود را بتراشد. چون خود را وقف خداوند کرده و مقدس شده است، پس باید بگذارد که موی سرش دراز شود. <span class="verse-marker">۶-۷</span>چونکه خود را وقف خداوند کرده است، در تمام عمر نباید به جنازه‌ای نزدیک شود و خود را نجس سازد، حتی اگر جنازۀ پدر، مادر، برادر و یا خواهرش باشد، <span class="verse-marker">۸</span>زیرا در تمام آن مدت وقف خداوند می‌باشد. </p>
  <p>
    <span class="verse-marker">۹</span>هرگاه کسی دفعتاً در پهلوی او بمیرد، شرعاً نجس می‌شود و باید پس از هفت روز موی سر خود را بتراشد تا از نجاست پاک شود. <span class="verse-marker">۱۰</span>در روز هشتم یک جفت فاخته یا دو چوچۀ کبوتر را به دم دروازۀ دخول خیمۀ حضور خداوند آورده به کاهن بدهد <span class="verse-marker">۱۱</span>کاهن یکی را بعنوان قربانی گناه و دیگری را برای قربانی سوختنی تقدیم کرده گناه او را بخاطر تماسش با جنازه، کَفاره نماید. <span class="verse-marker">۱۲</span>در همان روز دوباره خود را وقف خداوند نموده و روزهای پیش از نجاستش را حساب نکنند. او باید یک بره را بعنوان قربانی جُرم تقدیم نماید. </p>
  <p>
    <span class="verse-marker">۱۳</span>وقتی دورۀ نذر خود را بپایان رسانید باید به دم دروازۀ خیمۀ عبادت رفته <span class="verse-marker">۱۴</span>یک برۀ نر یکساله و بی‌عیب را برای قربانی سوختنی، یک برۀ میش یکساله و بی‌عیب را جهت قربانی گناه و همچنین یک قوچ بی‌عیب را بعنوان قربانی سلامتی <span class="verse-marker">۱۵</span>با یک تکری نان فطیر که از آرد اعلی، مخلوط با روغن زیتون تهیه شده باشد و قرصهای روغنی و هدیۀ آردی و نوشیدنی بیاورد. </p>
  <p>
    <span class="verse-marker">۱۶</span>کاهن این قربانی‌ها و هدیه‌ها را از او بگیرد و بحضور خداوند بعنوان قربانی گناه و قربانی سوختنی تقدیم کند. <span class="verse-marker">۱۷</span>و قوچ را با یک تُکری نان فطیر و هدیۀ آردی و نوشیدنی جهت قربانی سلامتی تقدیم نماید. <span class="verse-marker">۱۸</span>بعد، شخصی که خود را وقف خداوند کرده است موی سر خود را به دم دروازۀ خیمۀ عبادت بتراشد و در آتش قربانگاهِ سلامتی بیندازد. </p>
  <p>
    <span class="verse-marker">۱۹</span>سپس کاهن شانۀ پُختۀ قوچ را گرفته با یک نان فطیر و یک قرص نان روغنی در دست او بگذارد. <span class="verse-marker">۲۰</span>پس از آن کاهن همۀ آن‌ها را بگیرد و بعنوان هدیۀ مخصوص در حضور خداوند تکان بدهد. اینها و همچنین سینه و ران قوچ سهم مقدس کاهن است. بعد شخصی که خود را وقف خداوند کرده است می‌تواند شراب بنوشد.» </p>
  <p>
    <span class="verse-marker">۲۱</span>این مقررات در مورد کسی تطبیق می‌شود که نذر می‌گیرد و خود را به خداوند وقف می‌کند و همچنین مربوط به قربانی‌هائی است که در ختم دوران نذر خود باید تقدیم کند. برعلاوۀ اینها او باید نذر‌های دیگری را که در شروع دوران وقف کردن خود به گردن گرفته است ادا نماید. </p>
  <h3>برکت هارونی </h3>
  <p>
    <span class="verse-marker">۲۲-۲۳</span>خداوند به موسی فرمود: «به هارون و پسران او بگو که بنی‌اسرائیل را با این عبارات برکت بدهند و به ایشان بگویند: </p>
  <p class="verse1">
    <span class="verse-marker">۲۴</span>خداوند تو را برکت دهد و تو را محافظت نماید. </p>
  <p class="verse1">
    <span class="verse-marker">۲۵</span>خداوند روی خود را بر تو تابان سازد و بر تو رحمت کند. </p>
  <p class="verse1">
    <span class="verse-marker">۲۶</span>خداوند روی خود را بر تو برافرازد و تو را سلامتی بخشد. </p>
  <p>
    <span class="verse-marker">۲۷</span>و نام مرا بر بنی‌اسرائیل بگذارند و من ایشان را برکت می‌دهم.» </p>
  <a id="c7"></a>
  <h2>فصل هفتم </h2>
  <h3>تَبَرُک قربانگاه </h3>
  <p>
    <span class="verse-marker">۱</span>در همان روزی که موسی برافراشتن خیمۀ حضور خداوند را تمام کرد و تمام اثاثیه و لوازم آن را همراه با قربانگاه و ظروف آن مسح و تقدیس نمود، <span class="verse-marker">۲</span>رهبران قوم اسرائیل، یعنی مو‌سفیدان قبایل که مسئول سرشماری بودند، <span class="verse-marker">۳</span>هدایای خود را که عبارت بودند از شش عراده - یک عراده از طرف دو رهبر - و دوازده گاو که هر عراده را دو گاو کش می‌کردند در پیشروی خیمه بحضور خداوند تقدیم کردند. <span class="verse-marker">۴-۵</span>خداوند به موسی فرمود: «هدایای شان را قبول کن و آن‌ها را به لاویان بده تا در وظایف خود از آن‌ها استفاده کنند.» <span class="verse-marker">۶</span>پس موسی عراده‌ها و گاوها را برای لاویان برد. <span class="verse-marker">۷</span>دو عراده و چهار گاو را به خانوادۀ جرشون داد. <span class="verse-marker">۸</span>چهار عراده و هشت گاو را در اختیار خانوادۀ مراری که زیر نظر ایتامار، پسر هارون خدمت می‌کردند، گذاشت تا در وظایف خود از آن‌ها کار بگیرند. <span class="verse-marker">۹</span>اما به خانوادۀ قهات عراده یا گاوی داده نشد، زیرا آن‌ها مسئول مراقبت اشیای مقدس بودند و آن‌ها را بر دوش خود حمل می‌کردند. </p>
  <p>
    <span class="verse-marker">۱۰</span>در همان روز، رهبران قوم هدایائی برای تقدیس قربانگاه هم آوردند. وقتیکه می‌خواستند هدایا را در پیشروی قربانگاه تقدیم کنند، <span class="verse-marker">۱۱</span>خداوند به موسی فرمود: «هر روز یکی از رهبران، هدیۀ خود را برای تقدیس قربانگاه تقدیم کنند.» </p>
  <p>
    <span class="verse-marker">۱۲-۸۳</span>رهبران هدیه‌های خود را به این ترتیب آوردند. </p>
  <p>روز اول، نحشون، پسر عمیناداب، از قبیلۀ یهودا؛ </p>
  <p>روز دوم، نتنائیل، پسر صوغر، از قبیلۀ ایسَسکار؛ </p>
  <p>روز سوم اِلیاب، پسر حیلون، از قبیله زبولون؛ </p>
  <p>روز چهارم، اَلیصور، پسر شَدَینور، از قبیلۀ رؤبین؛ </p>
  <p>روز پنجم، شلومی‌ئیل، پسر صوریشدای، از قبیلۀ شمعون؛ </p>
  <p>روز ششم، اَلیاساف، پسر دعویل، از قبیلۀ جاد؛ </p>
  <p>روز هفتم، الیشمع، پسر عمیهود، از قبیلۀ افرایم؛ </p>
  <p>روز هشتم، جَملی‌ئیل، پسر فَدَهسور، از قبیلۀ مَنَسّی؛ </p>
  <p>روز نهم، اَبیدان، پسر جِدعونی، از قبیلۀ بنیامین؛ </p>
  <p>روز دهم، اَخیعَزَر، پسر عمیشدای، از قبیلۀ دان؛ </p>
  <p>روز یازدهم، فَجعیئیل، پسر عُکران، از قبیلۀ اَشیر؛ </p>
  <p>روز دوازدهم، اَخیرَع، پسر عینان، از قبیلۀ نفتالی. </p>
  <p>هدیه‌های هر یک از رهبران مشابه یکدیگر بودند و آن‌ها این اشیا را تقدیم کردند: یک پطنوس نقره‌ای به وزن یک و نیم کیلوگرام، یک کاسۀ نقره‌ای به وزن هشتصد گرام، هردو ظرف پُر از آرد اعلی مخلوط با روغن برای هدیۀ آردی بودند. یک ظرف طلائی به وزن یکصد و ده گرام پُر از مواد خوشبوئی، یک نرگاو جوان، یک قوچ و یک برۀ نر یکساله برای قربانی سوختنی؛ یک بز نر برای قربانی گناه؛ دو نرگاو، پنج قوچ، پنج بز نر و پنج برۀ نر یکساله برای قربانی سلامتی. </p>
  <p>
    <span class="verse-marker">۸۴-۸۸</span>بنابرین در روزی که قربانگاه مسح شد، آنرا بوسیلۀ هدایای که رهبران قبایل آورده بودند تبرک کردند. این هدایا عبارت بودند از: </p>
  <p>دوازده عدد پطنوس نقره‌ای، هر کدام به وزن یک و نیم کیلوگرام؛ دوازده عدد کاسۀ نقره‌ای، هر کدام به وزن هشتصد گرام (وزن تمام ظروف نقره‌ای در حدود بیست و هفت کیلو و ششصد گرام بود)؛ دوازده عدد ظرف طلائی، هرکدام به وزن یکصد و ده گرام، وزن مجموعی آن‌ها یک کیلو و سیصد و بیست گرام؛ دوازده نرگاو، دوازده قوچ، دوازده بز نر یکساله (با هدیه‌های آردی آن‌ها) برای قربانی سوختنی؛ دوازده بز نر برای قربانی گناه؛ بیست و چهار نرگاو جوان، شصت قوچ، شصت بز نر و شصت برۀ نر یکساله برای قربانی سلامتی. </p>
  <p>
    <span class="verse-marker">۸۹</span>وقتیکه موسی به خیمۀ حضور خداوند داخل شد تا با خداوند سخن گوید، از بالای تخت رحمت که بر صندوق پیمان قرار داشت، یعنی از بین دو مجسمۀ فرشته آواز خداوند را شنید که با او حرف می‌زد. </p>
  <a id="c8"></a>
  <h2>فصل هشتم </h2>
  <h3>چراغدان‌ها </h3>
  <p>
    <span class="verse-marker">۱-۲</span>خداوند به موسی فرمود: «به هارون بگو که چراغها را در چراغدان‌ها طوری قرار دهد که نور هر هفت چراغ در پیشروی چراغدان‌ها بتابد.» <span class="verse-marker">۳</span>هارون امر خداوند را بجا آورد و چراغها را به قسمی قرار داد که پیشروی چراغدان‌ها را روشن کنند. <span class="verse-marker">۴</span>چراغدان‌ها، از سر تا پایه، از طلا و مطابق همان نقشه‌ای که خداوند به موسی نشان داده بود، ساخته شده بودند. </p>
  <h3>تطهیر و وقف لاویان </h3>
  <p>
    <span class="verse-marker">۵-۶</span>بعد خداوند به موسی هدایت داد: «لاویان را از سایر قوم اسرائیل جدا و آن‌ها را به این ترتیب تطهیر کن: <span class="verse-marker">۷</span>آب طهارت را بر آن‌ها بپاش. بعد به آن‌ها بگو که تمام موهای بدن خود را بتراشند و لباسهای خود را بشویند و غسل کنند. <span class="verse-marker">۸</span>بعد آن‌ها یک گاو جوان را با هدیۀ آردی که از آرد اعلی و با روغن تهیه شده باشد و یک گاو جوان دیگر را هم برای قربانی گناه بیاورند. <span class="verse-marker">۹</span>آنگاه همۀ لاویان را پیش روی مردم نزد خیمۀ حضور خداوند بیاور، تمام جماعت قوم اسرائیل را جمع کن <span class="verse-marker">۱۰</span>و مردم اسرائیل بر سر لاویان دست بگذارند. <span class="verse-marker">۱۱</span>و هارون آن‌ها را بعوض تمام قوم اسرائیل بعنوان هدیۀ مخصوص، وقف خداوند کند و لاویان بجای آن‌ها برای خداوند خدمت نمایند. <span class="verse-marker">۱۲</span>سپس لاویان دست خود را بر سر گاوها بگذارند و آن‌ها را بحضور خداوند تقدیم کنند تا یکی جهت قربانی گناه و دیگری برای لاویان کَفاره شود. <span class="verse-marker">۱۳</span>آنگاه لاویان بعنوان هدیۀ مخصوص به خداوند تقدیم شوند و هارون و پسرانش وظایف آن‌ها را تعیین کنند. </p>
  <p>
    <span class="verse-marker">۱۴</span>به این ترتیب لاویان را از سایر قوم جدا کن و آن‌ها متعلق به من می‌شوند. <span class="verse-marker">۱۵</span>پس از آنکه آن‌ها را تطهیر و وقف من کردی، برای خدمت در خیمۀ عبادت آماده شوند. <span class="verse-marker">۱۶</span>آن‌ها از بین تمام قبایل اسرائیل به من تعلق دارند، و من آن‌ها را بعوض پسران اولباری قوم اسرائیل برای خود تخصیص داده‌ام. <span class="verse-marker">۱۷</span>زیرا همه اولباری‌ها در بین قوم اسرائیل، خواه انسان باشند خواه حیوان، از آن من هستند و همان روزی که پسران اول مصریان را کشتم اینها را برای خود برگزیدم. <span class="verse-marker">۱۸</span>بلی، من لاویان را بعوض تمام پسران قوم اسرائیل برای خود اختصاص دادم. <span class="verse-marker">۱۹</span>من لاویان را بعنوان یک هدیه به هارون و پسرانش بخشیده‌ام تا در خیمۀ حضور خداوند بعوض قوم اسرائیل خدمت کنند و از قوم اسرائیل محافظت نمایند که اگر به جایگاه مقدس نزدیک شوند آسیبی به آن‌ها نرسد.» </p>
  <p>
    <span class="verse-marker">۲۰</span>پس موسی، هارون و تمام مردم اسرائیل همه هدایاتی را که خداوند به موسی داده بود، موبمو اجراء کردند. <span class="verse-marker">۲۱</span>لاویان خود را تطهیر کردند، لباسهای خود را شستند و هارون آن‌ها را بعنوان هدیۀ مخصوص به خداوند وقف نمود. او همچنان برای تطهیر شان مراسم کَفاره اجراء کرد. <span class="verse-marker">۲۲</span>بعد از آن لاویان همانطوری که خداوند به موسی امر فرموده بود به خیمۀ حضور خداوند رفتند و زیر نظر هارون و پسرانش به وظایف خود شروع نمودند. </p>
  <p>
    <span class="verse-marker">۲۳-۲۴</span>خداوند به موسی فرمود: «لاویان باید به وظیفۀ خود در خیمۀ حضور خداوند از سن بیست و پنج ساله و یا بالا‌تر شروع کنند. <span class="verse-marker">۲۵</span>و در سن پنجاه سالگی تقاعد نمایند. <span class="verse-marker">۲۶</span>و بعد از آن، می‌توانند لاویان دیگر را در انجام خدمت شان کمک کنند، اما خود شان نباید مستقیماً در امور عبادتگاه دخالت نمایند. به این ترتیب، وظایف لاویان را برای شان تعیین کن.» </p>
  <a id="c9"></a>
  <h2>فصل نهم </h2>
  <h3>دومین عید فِصَح </h3>
  <p>
    <span class="verse-marker">۱</span>در ماه اول سال دوم، پس از آنکه قوم اسرائیل کشور مصر را ترک کردند، خداوند در بیابان سینا به موسی فرمود: <span class="verse-marker">۲-۳</span>«قوم اسرائیل هنگام شام روز چهاردهم همین ماه مراسم عید فِصَح را برگزار کنند. برای تجلیل این مراسم از هدایاتی که من داده‌ام پیروی نمایند.» <span class="verse-marker">۴</span>پس موسی قراریکه خداوند هدایت فرموده بود، به مردم اسرائیل گفت که عید فِصَح را برگزار کنند <span class="verse-marker">۵</span>و در شام روز چهاردهم ماه اول سال دوم مراسم عید را طبق هدایت خداوند در بیابان سینا برپا نمودند. </p>
  <p>
    <span class="verse-marker">۶</span>اما یک تعداد از مردان نتوانستند که در این مراسم شرکت کنند، زیرا در اثر تماس با جسد مُرده شرعاً نجس شده بودند. آن‌ها پیش موسی و هارون رفته <span class="verse-marker">۷</span>گفتند: «ما در اثر تماس با جنازه نجس شده‌ایم. چرا ما نباید مثل سایر مردم در این عید، قربانی‌های خود را به خداوند تقدیم کنیم؟» <span class="verse-marker">۸</span>موسی به آن‌ها گفت: «صبر کنید من از خداوند در این باره مصلحت می‌خواهم.» <span class="verse-marker">۹-۱۰</span>خداوند به موسی فرمود: «اگر یکی از شما و یا اولادۀ شما در اثر تماس با جسد مرده نجس شود یا در سفر باشد و نتواند در مراسم عید اشتراک نماید، بازهم می‌تواند عید فِصَح را تجلیل کند. <span class="verse-marker">۱۱</span>یک ماه بعد از عید، یعنی در شام ماه دوم می‌تواند عید را با خوردن برۀ فِصَح، نان بدون خمیرمایه و سبزیجات تلخ تجلیل کند. <span class="verse-marker">۱۲</span>او نباید چیزی را باقی بگذارد یا استخوانِ از آن را بشکند و باید از تمام هدایاتی که در این مورد داده‌ام پیروی کند. <span class="verse-marker">۱۳</span>اما کسی که نجس و یا مسافر نباشد و از اجرای مراسم عید فِصَح خودداری کند باید از بین قوم طرد شود، زیرا قربانی خود را به خداوند در وقت معینش تقدیم نکرده است و آن شخص گناهکار شمرده می‌شود. </p>
  <p>
    <span class="verse-marker">۱۴</span>اگر یک نفر بیگانه در بین شما سکونت دارد او هم می‌تواند مراسم عید فِصَح را با پیروی از مقررات آن برای خداوند تجلیل کند. پیروی از‌این مقررات هم برای بیگانگان و هم برای قوم اسرائیل لازم است.» </p>
  <h3>ابر راهنما </h3>
  <h4>(همچنین در خروج ۴۰:‌۳۴‌-‌۳۸) </h4>
  <p>
    <span class="verse-marker">۱۵</span>در روزیکه خیمۀ حضور خداوند را برپا کردند، ابری خیمه را پوشاند. و در شام همان روز، آن ابر به شکل آتش درآمد و تا صبح بالای خیمه باقی ماند. <span class="verse-marker">۱۶</span>به همین ترتیب، ابر همیشه در روز خیمه را می‌پوشاند و هنگام شب به شکل آتش در‌می‌آمد. <span class="verse-marker">۱۷</span>هر وقتی که ابر از بالای خیمه حرکت می‌کرد مردم اسرائیل هم براه می‌افتادند. و در هر جائی که ابر توقف می‌کرد مردم هم در همانجا اردو می‌زدند. <span class="verse-marker">۱۸</span>قوم اسرائیل به امر خداوند به سفر خود ادامه می‌دادند و به امر او هم توقف کرده اردو می‌زدند. <span class="verse-marker">۱۹</span>حتی اگر ابر بالای خیمه مدت زیادی هم توقف می‌کرد قوم اسرائیل قرار امر خداوند در همانجا می‌ماندند. <span class="verse-marker">۲۰</span>بعضی اوقات ابر بالای خیمه برای چند روز توقف می‌کرد، آن‌ها هم به پیروی از حکم خداوند در خیمه‌های خود باقی می‌ماندند. و بعد هم به امر خداوند حرکت می‌کردند. <span class="verse-marker">۲۱</span>گاهی ابر تا صبح توقف می‌کرد و صبح روز دیگر براه می‌افتاد، اما خواه شب می‌بود خواه روز، وقتی که ابر حرکت می‌کرد، قوم اسرائیل هم با راهنمائی ابر کوچ می‌کردند. <span class="verse-marker">۲۲</span>اگر ابر دو روز، یک ماه و یا تا یک وقت طولانی بالای خیمۀ حضور خداوند توقف می‌نمود، مردم اسرائیل هم از جای خود حرکت نمی‌کردند و بمجردی که ابر براه می‌افتاد، آن‌ها هم بدنبالش می‌رفتند. <span class="verse-marker">۲۳</span>به این ترتیب، قوم اسرائیل به امر خداوند حرکت می‌کردند و به امر خداوند خیمه‌های خود را می‌افراشتند و هر هدایتی که خداوند به موسی می‌داد آن‌ها طبق آن رفتار می‌کردند. </p>
  <a id="c10"></a>
  <h2>فصل دهم </h2>
  <h3>شیپورهای نقره‌ای </h3>
  <p>
    <span class="verse-marker">۱-۲</span>خداوند به موسی فرمود: «دو شیپور از نقره بساز و از آن‌ها برای جمع کردن و کوچ دادن قوم اسرائیل کار بگیر. <span class="verse-marker">۳</span>هرگاهی که هر دو شیپور نواخته شوند همۀ مردم اسرائیل باید در پیشروی دروازۀ دخول خیمۀ حضور خداوند اجتماع کنند. <span class="verse-marker">۴</span>اما وقتیکه یک شیپور نواخته شود، آنگاه تنها سرکردگان قبایل اسرائیل پیش تو جمع شوند. <span class="verse-marker">۵</span>وقتی شیپور کوچ نواخته شود، قبایلی که در سمت شرق خیمۀ حضور خداوند هستند کوچ کنند. <span class="verse-marker">۶</span>دفعۀ دوم که شیپور نواخته شود قبایل سمت جنوب خیمه حرکت کنند. <span class="verse-marker">۷</span>شیپورها باید با آواز‌های مختلف نواخته شوند تا مردم بتوانند تشخیص بدهند که جمع شوند و یا کوچ کنند. <span class="verse-marker">۸</span>و تنها پسران هارون که کاهن هستند باید شیپورها را بنوازند و این یک قانون همیشگی است که باید شما و نسلهای آیندۀ شما آنرا رعایت کنید. <span class="verse-marker">۹</span>وقتی در سرزمین خود، برای جنگ علیه دشمنانی که بر شما حمله می‌کنند، بروید، آنوقت باید شیپورها را بنوازید و خداوند، خدای شما به داد شما رسیده از دست دشمنان نجات تان می‌بخشد. <span class="verse-marker">۱۰</span>همچنین در روزهای خوشی، یعنی در مراسم تجلیل عید، اول هر ماه و در وقت تقدیم کردن قربانی‌های سوختنی و قربانی‌های سلامتی هم این شیپورها را بنوازید تا شما را بیاد من بیاورند. من خداوند، خدای شما هستم.» </p>
  <h3>حرکت از بیابان سینا </h3>
  <p>
    <span class="verse-marker">۱۱</span>در بیستم ماه دوم سال دوم، ابر از بالای خیمۀ حضور خداوند حرکت کرد. <span class="verse-marker">۱۲</span>قوم اسرائیل هم به ترتیب از بیابان سینا بدنبال آن براه افتادند تا اینکه ابر در بیابان فاران توقف نمود. </p>
  <p>
    <span class="verse-marker">۱۳</span>بعد از آنکه خداوند هدایات لازمه را دربارۀ کوچ کردن به موسی داد، این اولین سفر آن‌ها بود. <span class="verse-marker">۱۴</span>قبیلۀ یهودا، زیر بیرق خود و به رهبری نحشون، پسر عمیناداب اولتر براه افتاد. <span class="verse-marker">۱۵</span>بعد قبیلۀ ایسَسکار به سرکردگی نتنائیل، پسر صوغر حرکت کرد. <span class="verse-marker">۱۶</span>سپس قبیلۀ زبولون به رهبری اِلیاب، پسر حیلون روانه شد. </p>
  <p>
    <span class="verse-marker">۱۷</span>وقتی که خیمۀ حضور خداوند را پائین کردند، جرشونی ها و مِراری ها، از قبیلۀ لاوی، که مسئول حمل آن بودند خیمه را برداشتند و براه افتادند. </p>
  <p>
    <span class="verse-marker">۱۸</span>پس از آن قبیلۀ رؤبین، زیر بیرق خود و به سرکردگی اَلیصور، پسر شَدیئور کوچ کرد. <span class="verse-marker">۱۹</span>پشت سر آن‌ها قبیلۀ شمعون به رهبری شلومی‌ئیل، پسر صوریشدای براه افتاد. <span class="verse-marker">۲۰</span>بدنبال آن‌ها قبیلۀ جاد به سرکردگی اَلیاساف، پسر دعویل رفت. </p>
  <p>
    <span class="verse-marker">۲۱</span>آنگاه قُهاتی ها آمادۀ حرکت شدند و سامان و لوازم مقدس را برداشته براه افتادند. (خیمۀ حضور خداوند می‌بایست پیش از رسیدن آن‌ها برپا شود.) </p>
  <p>
    <span class="verse-marker">۲۲</span>سپس قبیلۀ افرایم زیر بیرق خود و به سرکردگی الیشمع، پسر عمیهود حرکت کرد. <span class="verse-marker">۲۳</span>بعد از آن نوبت قبیلۀ مَنَسّی رسید که به رهبری جَملی‌ئیل، پسر فَدَهسور کوچ کند. <span class="verse-marker">۲۴</span>به تعقیب آن‌ها قبیلۀ بنیامین به رهبری اَبیدان، پسر جِدعونی حرکت کرد. </p>
  <p>
    <span class="verse-marker">۲۵</span>پشت سر آن‌ها قبیلۀ دان زیر بیرق خود و به سرکردگی اَخیعَزَر، پسر عمیشدای براه افتاد. <span class="verse-marker">۲۶</span>سپس قبیلۀ اَشیر به سرکردگی فَجعیئیل، پسر عُکران، <span class="verse-marker">۲۷</span>و در اخیر قبیلۀ نفتالی به رهبری اَخیرَع، پسر عینان حرکت کرد. <span class="verse-marker">۲۸</span>این بود ترتیب سفر قبایل اسرائیل. </p>
  <p>
    <span class="verse-marker">۲۹</span>موسی به خسربُرۀ خود، حوباب، پسر رعوئیل مدیانی گفت: «ما می‌خواهیم به آن جائی سفر کنیم که خداوند وعدۀ ملکیت آن را به ما داده است. تو هم با ما برو و از تو بخوبی نگهداری می‌کنیم، خداوند به قوم اسرائیل وعده‌های بسیار خوب داده است.» <span class="verse-marker">۳۰</span>اما او در جواب موسی گفت: «من نمی‌روم و میخواهم به وطن خود و پیش خویشاوندان خود برگردم.» <span class="verse-marker">۳۱</span>موسی گفت: «خواهش می‌کنم ما را ترک مکن. تو در این بیابان بلدیت داری و برای ما راهنمای خوبی هستی. <span class="verse-marker">۳۲</span>اگر همراه ما بروی، برکاتی که خدا به ما می‌دهد، نصیب تو هم می‌شود.» </p>
  <h3>صندوق پیمان و ابر راهنما </h3>
  <p>
    <span class="verse-marker">۳۳</span>پس آن‌ها در حالیکه صندوق پیمان خداوند پیشاپیش شان حرکت می‌کرد از کوه خداوند مدت سه روز راه پیمودند تا به جائی رسیدند که برای توقف شان تعیین شده بود. <span class="verse-marker">۳۴</span>و هر وقتی که سفر می‌کردند، ابر خداوند در ظرف روز بالای سر شان سایه می‌انداخت. </p>
  <p>
    <span class="verse-marker">۳۵</span>هرگاه صندوق پیمان حرکت می‌کرد موسی می‌گفت: «ای خداوند، برخیز، دشمنانت پراگنده شوند و بدخواهانت از حضورت فرار کنند.» <span class="verse-marker">۳۶</span>وقتیکه صندوق پیمان توقف می‌نمود، موسی می‌گفت: «ای خداوند، پیش هزاران هزار اسرائیلی برگرد.» </p>
  <a id="c11"></a>
  <h2>فصل یازدهم </h2>
  <h3>مردم اسرائیل لب به شکایت می‌گشایند </h3>
  <p>
    <span class="verse-marker">۱</span>بزودی قوم اسرائیل بخاطر زحمات خود دست به شکایت زدند. وقتی خداوند آواز شکایت شان را شنید، غضبناک شد و آتش خداوند اطراف اردو را از بین برد. <span class="verse-marker">۲</span>آنگاه مردم پیش موسی گریه و زاری نمودند و موسی بحضور خداوند برای شان دعا کرد و آتش خاموش گردید. <span class="verse-marker">۳</span>پس آنجا را تعبیره، (یعنی سوختن) نامیدند، زیرا در آنجا آتش خداوند در بین شان مشتعل شده بود. </p>
  <h3>انتخاب هفتاد رهبر </h3>
  <p>
    <span class="verse-marker">۴</span>در بین قوم اسرائیل گروه مختلفی بودند که آرزوی خوردن چیزهای بهتری را داشتند و مردم اسرائیل هم دوباره شروع به گریه و شکایت نموده می‌گفتند: «ای کاش کسی به ما کمی گوشت می‌داد! <span class="verse-marker">۵</span>بخاطر داریم که در مصر ماهی را رایگان می‌خوردیم و همچنان بادرنگ، خربوزه، تره، پیاز و سیر داشتیم. <span class="verse-marker">۶</span>اما حالا اشتهای خود را از دست داده‌ایم و بغیر از این مَنّا چیز دیگری نیست که بخوریم.» </p>
  <p>
    <span class="verse-marker">۷</span>مَنّا ماده‌ای بود به اندازۀ تخم گشنیز به رنگ سفید مایل به زردی. <span class="verse-marker">۸</span>مردم اسرائیل می‌رفتند و آن را از روی زمین جمع می‌کردند و در هاوَن می‌کوبیدند و آرد می‌کردند و بعد از آن آرد نان می‌پختند. و مزۀ نان روغنی را داشت. <span class="verse-marker">۹</span>مَنّا با شبنم شب یکجا می‌بارید. </p>
  <p>
    <span class="verse-marker">۱۰</span>موسی دید که خانواده‌های قوم اسرائیل پیش دروازۀ خیمه‌های خود نشسته گریه می‌کردند، و خشم خداوند به شدت افروخته گردید. موسی نیز از این موضوع بسیار ناراحت شد <span class="verse-marker">۱۱</span>و به خداوند گفت: «چرا با این بنده‌ات چنین رفتار می‌کنی؟ من چه کرده‌ام که از من ناراضی هستی؟ چرا بار این قوم را بدوش من گذاشته‌ای؟ <span class="verse-marker">۱۲</span>آیا من آن‌ها را پیدا کرده‌ام و یا بدنیا آورده‌ام که می‌گوئی مانند دایه‌ای که طفل را در آغوش می‌گیرد آن‌ها را گرفته به سرزمینی ببرم که وعدۀ ملکیت آن را به اجداد شان داده بودی؟ <span class="verse-marker">۱۳</span>برای اینهمه مردم از کجا گوشت تهیه کنم؟ زیرا آن‌ها پیش من گریه می‌کنند و می‌گویند: «برای ما گوشت بده که بخوریم.» <span class="verse-marker">۱۴</span>من به تنهائی نمی‌توانم بار مسئولیت تمام این مردم را بدوش بگیرم. این بار برای من بسیار سنگین است. <span class="verse-marker">۱۵</span>اگر با من این چنین رفتار می‌نمائی، پس خواهش می‌کنم که مرا بکش تا از این بدبختی نجات یابم.» </p>
  <p>
    <span class="verse-marker">۱۶</span>خداوند به موسی فرمود: «هفتاد نفر از رهبران محترم قوم اسرائیل را جمع کن و پیش دروازۀ خیمۀ حضور خداوند بحضور من بیاور و در آنجا همراه تو بایستند. <span class="verse-marker">۱۷</span>آنگاه من نزول می‌کنم و با تو حرف می‌زنم و از روحی که به تو داده‌ام می‌گیرم و به آن‌ها می‌دهم تا در مسئولیت امور قوم با تو سهیم بوده تو تنها نباشی. <span class="verse-marker">۱۸</span>به مردم اسرائیل بگو: «خود را برای فردا پاک و تقدیس کنید و به شما گوشت داده می‌شود که بخورید.» به آن‌ها بگو که خداوند نالۀ شما را شنید که می‌گفتید: «ای کاش کسی به ما گوشت می‌داد که می‌خوردیم. وقتی که در مصر بودیم وضع بهتری داشتیم.» بنابران خداوند به شما گوشت می‌دهد. <span class="verse-marker">۱۹</span>و شما نه برای یک روز، دو روز، پنج روز، ده روز یا بیست روز، <span class="verse-marker">۲۰</span>بلکه برای یک ماهِ کامل آنقدر گوشت خواهید خورد که از دماغهای تان سر کند و از خوردن بیزار شوید، زیرا خدائی را که بین شما است رد کردید و افسوس خوردید که چرا از مصر خارج شدید.» </p>
  <p>
    <span class="verse-marker">۲۱</span>اما موسی گفت: «تنها تعداد مردمی که پیاده هستند ششصد هزار است، باز هم تو می‌گوئی که برای یک ماه کامل به آن‌ها گوشت می‌دهی. <span class="verse-marker">۲۲</span>اگر ما همه رمه و گلۀ خود را بکشیم برای اینهمه مردم کفایت نمی‌کنند. یا اگر تمام ماهی‌های بحر را هم بگیریم امکان ندارد که همۀ این مردم را سیر کنیم.» <span class="verse-marker">۲۳</span>خداوند به موسی گفت: «آیا دست خداوند کوتاه است. حالا خواهی دید که حرف من راست است یا خیر؟» </p>
  <h3>نبوت هفتاد رهبر </h3>
  <p>
    <span class="verse-marker">۲۴</span>پس موسی از خیمۀ حضور خداوند خارج شد و آنچه را که خداوند فرموده بود به مردم گفت. بعد هفتاد نفر از رهبران قوم را جمع کرد و آن‌ها را در اطراف خیمۀ حضور خداوند قرار داد. <span class="verse-marker">۲۵</span>آنگاه خداوند در ابر نازل شد و با موسی به سخن گفتن پرداخت و از روحی که بر موسی قرار داشت گرفت و بر آن هفتاد نفر رهبر گذاشت. بمجردیکه روح بر آن‌ها قرار گرفت به نبوت آغاز نمودند، اما بار دیگر نبوت نکردند. </p>
  <p>
    <span class="verse-marker">۲۶</span>دو نفر از آن‌ها بنامهای الداد و میداد در اردوگاه ماندند و به خیمۀ حضور خداوند نرفته بودند، اما روح بر آن‌ها هم قرار گرفت و در اردوگاه نبوت کردند. <span class="verse-marker">۲۷</span>یک مرد جوان دویده پیش موسی رفت و به او گفت: «الداد و میداد در اردوگاه نبوت می‌کنند.» <span class="verse-marker">۲۸</span>یوشع، پسر نون که یکی از معاونین انتخابی موسی بود گفت: «آقای من، آن‌ها را منع کن.» <span class="verse-marker">۲۹</span>اما موسی به او گفت: «آیا تو بجای من حسادت می‌ورزی؟ ای کاش خداوند روح خود را بر همۀ قوم برگزیدۀ خود قرار میداد تا همۀ آن‌ها نبی می‌شدند.» <span class="verse-marker">۳۰</span>بعد موسی با رهبران به اردوگاه برگشتند. </p>
  <h3>خدا پرندۀ سَلوی (بودنه) را می‌فرستد </h3>
  <p>
    <span class="verse-marker">۳۱</span>به حکم خداوند بادی وزید و خیل‌های بودنه را از بحر با خود آورد و این پرنده‌ها اطراف اردوگاه را از هر طرف به مسافۀ یک روزه راه پیمائی و بلندی یک متر، زمین را پوشاند. <span class="verse-marker">۳۲</span>قوم اسرائیل تمام شب و روز و فردای آن، این پرنده‌ها را می‌گرفتند. هیچکسی کمتر از ده حومر جمع نکرده بود و مردم گوشت این پرندگان را در اطراف اردوگاه پهن کردند تا خشک شود. <span class="verse-marker">۳۳</span>اما هنوز گوشت در زیر دندان شان بود که آتش خشم خداوند بر قوم اسرائیل شعله‌ور شد و بلای مدهشی را بر آن‌ها نازل کرد و یک عدۀ آن‌ها را از بین بُرد. <span class="verse-marker">۳۴</span>بنابران، آنجا را «قِبروت‌هتاوه»، یعنی قبرستان حرص و طمع نامیدند، زیرا افرادی را که هوس گوشت کرده بودند در آنجا دفن نمودند. </p>
  <p>
    <span class="verse-marker">۳۵</span>بعد قوم اسرائیل از قِبروت‌هتاوه حرکت کرده رهسپار حزیروت شدند و مدتی در آنجا توقف نمودند. </p>
  <a id="c12"></a>
  <h2>فصل دوازدهم </h2>
  <h3>مخالفت مریم و هارون با موسی </h3>
  <p>
    <span class="verse-marker">۱</span>مریم و هارون موسی را بخاطری که با یک زن حبشی عروسی کرده بود سرزنش نمودند <span class="verse-marker">۲</span>و گفتند: «آیا خداوند تنها بوسیلۀ موسی سخن گفته است؟ آیا بوسیلۀ ما هم سخن نگفته است؟» و خداوند حرف آن‌ها را شنید. <span class="verse-marker">۳</span>(موسی متواضعترین شخص روی زمین بود.) </p>
  <p>
    <span class="verse-marker">۴</span>خداوند به آن‌ها فرمود که هر سه نفرِ شان فوراً در خیمۀ حضور خداوند حاضر شوند. پس هر سه آن‌ها بحضور خداوند رفتند. <span class="verse-marker">۵</span>آنگاه خداوند در یک ستون ابر نازل شد و در پیش دروازۀ خیمه ایستاد و فرمود: «هارون و مریم پیش بیایند.» و آن‌ها پیش رفتند. <span class="verse-marker">۶</span>خداوند فرمود: «حرف مرا بشنوید؛ اگر بخواهم با یک نبی حرف بزنم با او در رؤیا و خواب صحبت می‌کنم، <span class="verse-marker">۷-۸</span>اما چون موسی بندۀ وفادار من است و با کمال صداقت خدمت قوم برگزیدۀ مرا می‌کند، با او روبرو و آشکارا حرف می‌زنم نه با رمز. او تجلی مرا می‌بیند. پس چطور جرأت کردید و بندۀ من، موسی را سرزنش نمودید؟» </p>
  <h3>مریم به مرض جلدی مبتلا می‌شود </h3>
  <p>
    <span class="verse-marker">۹</span>آنگاه شعلۀ خشم خداوند بر آن‌ها افروخته شد و آن‌ها را ترک کرد. <span class="verse-marker">۱۰</span>و وقتی که ابر از بالای خیمه برخاست، تمام بدن مریم از مرض بَرَص سفید شد. چون هارون مریم را به آن وضع دید، <span class="verse-marker">۱۱</span>به موسی گفت: «آقای من، ما را بخاطر این کار ما جزا مده؛ ما از روی حماقت گناه کردیم. <span class="verse-marker">۱۲</span>نگذار که مریم مثل طفلی شود که مرده بدنیا می‌آید و نیم بدنش پوسیده است.» <span class="verse-marker">۱۳</span>پس موسی بحضور خداوند زاری و دعا کرد و گفت: «خدایا، از دربار تو التجا می‌کنم که او را شفا بدهی.» <span class="verse-marker">۱۴</span>خداوند به موسی فرمود: «اگر پدرش بروی او تف می‌انداخت آیا برای هفت روز خجل نمی‌بود؟ پس برای هفت روز در بیرون اردوگاه تنها بماند و بعد از آن می‌تواند برگردد.» <span class="verse-marker">۱۵</span>بنابران مریم مدت هفت روز در بیرون اردوگاه بسر برد و قوم اسرائیل تا زمان بازگشت مریم از سفر دست کشیدند. <span class="verse-marker">۱۶</span>وقتی او برگشت، مردم از حزیروت کوچ کردند در بیابان فاران اردو زدند. </p>
  <a id="c13"></a>
  <h2>فصل سیزدهم </h2>
  <h3>بررسی اوضاع کنعان </h3>
  <h4>(همچنین تثنیه ۱:‌۱۹‌-‌۳۳) </h4>
  <p>
    <span class="verse-marker">۱-۲</span>خداوند به موسی فرمود: «چند نفر را به کنعان، یعنی سرزمینی که می‌خواهم آن را به قوم اسرائیل ببخشم، بفرست تا آنجا را بررسی و مطالعه کنند. برای این منظور از هر قبیله یک رهبر را بفرست.» <span class="verse-marker">۳-۱۵</span>پس موسی قرار فرمودۀ خداوند اشخاص ذیل را از اردوگاه خود، یعنی بیابان فاران، به سرزمین کنعان فرستاد: </p>
  <p>شَموع، پسر زَکور، از قبیلۀ رؤبین؛ </p>
  <p>شافاط، پسر حوری، از قبیلۀ شمعون؛ </p>
  <p>کالیب، پسر یَفُنه، از قبیلۀ یهودا؛ </p>
  <p>یجال، پسر یوسف، از قبیلۀ ایسَسکار؛ </p>
  <p>هوشع، پسر نون، از قبیلۀ افرایم؛ </p>
  <p>فِلتی، پسر رافو، از قبیلۀ بنیامین؛ </p>
  <p>جَدی‌ئیل، پسر سودی، از قبیلۀ زبولون؛ </p>
  <p>جَدی، پسر سوسی، از قبیلۀ مَنَسّی؛ </p>
  <p>عَمیئیل، پسر جَملی، از قبیلۀ دان؛ </p>
  <p>سَتور، پسر میکائیل، از قبیلۀ اَشیر؛ </p>
  <p>نَحبی، پسر وَفسی، از قبیلۀ نفتالی؛ </p>
  <p>جاویل، پسر ماکی، از قبیلۀ جاد. </p>
  <p>
    <span class="verse-marker">۱۶</span>اینها نامهای کسانی بودند که موسی برای جاسوسی به آن سرزمین فرستاد. در همین موقع بود که موسی نام هوشع پسر نون را (که معنی آن «نجات» است)، به یوشع (یعنی «خداوند نجات می‌دهد») تبدیل کرد. </p>
  <p>
    <span class="verse-marker">۱۷</span>پس موسی آن‌ها را برای بررسی سرزمین کنعان با این هدایات فرستاد: «از اینجا بطرف شمال، به قسمت جنوب سرزمین کنعان و به سرزمین کوهستانی بروید <span class="verse-marker">۱۸</span>و وضع آنجا را مطالعه کرده معلوم کنید که آیا مردم آنجا قوی هستند یا ضعیف؟ تعداد شان کم است یا زیاد؟ <span class="verse-marker">۱۹</span>زمین آن‌ها حاصلخیز است یا خیر؟ مردم آنجا در جلگه‌ها زندگی می‌کنند یا در شهرهای مستحکم؟ <span class="verse-marker">۲۰</span>خاک زمین شان با ثمر است یا بائر؟ آنجا درختان زیاد دارد یا نه؟ سعی کنید که از میوه و محصول آنجا مقداری را بطور نمونه با خود بیاورید.» (آن موقع موسم انگور بود.) </p>
  <p>
    <span class="verse-marker">۲۱</span>پس آن‌ها رفتند و وضع زمین را از بیابان سین تا رِحوب در نزدیکی گذرگاه حمات مطالعه نمودند. <span class="verse-marker">۲۲</span>و از قسمت جنوب آنجا عبور کرده به حبرون رسیدند. در آنجا قبایل اخیمان، شیشای و تَلمَی که از سلسلۀ عناق بودند، زندگی می‌کردند. (حبرون هفت سال قبل از صوعَن مصر بنا یافته بود.) <span class="verse-marker">۲۳</span>سپس به درۀ اشکول وارد شدند و از آنجا یک خوشه انگور چیدند و با خود بردند. این خوشۀ انگور آنقدر سنگین بود که آن را به چوبی بسته دو نفر بر شانه‌های خود حمل می‌کردند. آن‌ها همچنین مقداری انار و انجیر هم بعنوان نمونه با خود بردند. <span class="verse-marker">۲۴</span>آن دره را بخاطر آن خوشۀ انگور، درۀ اشکول، (یعنی درۀ خوشه) نامیدند. </p>
  <h3>بازگشت جاسوسان </h3>
  <p>
    <span class="verse-marker">۲۵</span>بعد از چهل روز آن‌ها از سفر برگشتند <span class="verse-marker">۲۶</span>و پیش موسی، هارون و تمام قوم اسرائیل که در قادِش واقع در بیابان فاران اردو زده بودند، رفتند و چگونگی سفر خود را به اطلاع آن‌ها رساندند و میوه‌هائی را که با خود آورده بودند به آن‌ها نشان دادند. <span class="verse-marker">۲۷</span>به آن‌ها گفتند: «به سرزمینی که ما را فرستادید رفتیم و آن را مطالعه کردیم. آنجا را سرزمینی یافتیم حاصلخیز که شیر و عسل در آن جاری است. اینها میوه‌های آنجا هستند که بطور نمونه با خود آوردیم. <span class="verse-marker">۲۸</span>اما باشندگان آنجا مردم بسیار قوی هستند و در شهرهای بزرگ و مستحکم زندگی می‌کنند. برعلاوه ما اولادۀ عناق (غول‌پیکر) را هم در آنجا دیدیم. <span class="verse-marker">۲۹</span>مردم عمالیق در جنوب، حِتیان، یبوسیان و اموریان در مناطق کوهستانی و کنعانیان در سواحل بحر مدیترانه و دریای اُردن زندگی می‌کنند.» </p>
  <p>
    <span class="verse-marker">۳۰</span>اما کالیب مردم را در حضور موسی خاموش ساخت و گفت: «فوری برویم آنجا را تصرف کنیم چون یقین داریم بر آن‌ها غالب می‌شویم.» <span class="verse-marker">۳۱</span>آنگاه مردانی که به آنجا رفته بودند گفتند: «ما نمی‌توانیم با آن مردم مقابله کنیم، زیرا آن‌ها قویتر از ما هستند.» <span class="verse-marker">۳۲</span>به این ترتیب، آن‌ها خبرهای بد و منفی را در مورد مردم آن سرزمین در بین قوم شایع کردند و اظهار داشتند: «مردم آنجا همه قوی هیکل هستند و ساکنین آنجا را می‌خورند. <span class="verse-marker">۳۳</span>اولادۀ عناق را دیدیم و آن‌ها آنقدر قوی‌اند و قد بلند دارند که ما به تناسب آن‌ها مثل ملخ بودیم.» </p>
  <a id="c14"></a>
  <h2>فصل چهاردهم </h2>
  <h3>شورش قوم اسرائیل </h3>
  <p>
    <span class="verse-marker">۱</span>مردم تمام شب با آواز بلند گریستند <span class="verse-marker">۲</span>و از دست موسی و هارون شکایت کرده گفتند: «ای کاش در مصر می‌مردیم یا در همین بیابان از بین می‌رفتیم. <span class="verse-marker">۳</span>خداوند ما را به این سرزمین آورد تا ما را با شمشیر دشمن بقتل برساند و زنان و فرزندان ما اسیر شوند، پس بهتر است که به مصر برگردیم.» <span class="verse-marker">۴</span>به یکدیگر گفتند: «بیائید که برای خود رهبری انتخاب کنیم تا ما را دوباره به مصر ببرد.» </p>
  <p>
    <span class="verse-marker">۵</span>آنگاه موسی و هارون در پیش مردم اسرائیل رو به خاک افتادند. <span class="verse-marker">۶</span>یوشع، پسر نون و کالیب، پسر یَفُنه که با چند نفر دیگر برای تحقیق و مطالعه به سرزمین کنعان رفته بودند، یخن خود را پاره کردند <span class="verse-marker">۷</span>و به مردم اظهار داشتند: «سرزمین کنعان را ما بررسی کردیم. آنجا یک جای بسیار خوب است. <span class="verse-marker">۸</span>اگر خداوند از ما خوشنود باشد، ما را به آنجا می‌برد و آن سرزمین را که شیر و عسل در آن جاری است، به ما می‌دهد. <span class="verse-marker">۹</span>پس شما نباید علیه خداوند تمرد کنید و از مردم کنعان بترسید، زیرا شکست دادن آن‌ها مثل نان خوردن برای ما آسان است. آن‌ها پُشت و پناهی ندارند، اما خداوند همراه ما است. از ایشان نترسید!» <span class="verse-marker">۱۰</span>مردم اسرائیل بعوض اینکه به حرف آن‌ها گوش بدهند، خواستند که آن‌ها را سنگسار کنند. ناگاه جلال با شکوه خداوند در خیمۀ حضور خداوند بر تمام قوم اسرائیل ظاهر شد. </p>
  <h3>موسی برای قوم اسرائیل شفاعت می‌کند </h3>
  <p>
    <span class="verse-marker">۱۱</span>خداوند به موسی فرمود: «تا بکی این قوم به من اهانت می‌کنند؟ با وجود اینهمه معجزاتی که من در بین شان نشان دادم باز هم به من ایمان نمی‌آورند. <span class="verse-marker">۱۲</span>پس می‌خواهم که آن‌ها را به مرض مهلکی مبتلا و از میراث محروم کنم و از تو یک قومی که بزرگتر و قویتر از اینها باشد بوجود آورم.» </p>
  <p>
    <span class="verse-marker">۱۳</span>اما موسی به خداوند گفت: «اگر این خبر بگوش مردم مصر برسد چه خواهند گفت؟ تو این قوم را با قدرت خود از دست آن مردم نجات دادی. <span class="verse-marker">۱۴</span>مردم مصر از این موضوع به باشندگان سرزمین کنعان خبر خواهند داد. مردم کنعان می‌دانند که تو ای خداوند، با این قوم هستی و خود را در ابری که بالای سر آن‌ها است نشان می‌دهی و با ستون ابر و آتش شب و روز آن‌ها را راهنمائی می‌کنی. <span class="verse-marker">۱۵</span>حالا اگر تمام این قوم را بکشی، آن مردمی که نام ترا شنیده‌اند، خواهند گفت: <span class="verse-marker">۱۶</span>«چون خداوند نتوانست این قوم را به این سرزمین که وعدۀ مالکیت آن را به آن‌ها داده بود برساند، مجبور شد که آن‌ها را در بیابان بکشد.» <span class="verse-marker">۱۷</span>بدربار تو زاری می‌کنم که قدرت خود را با بخشیدن گناهان ما نشان بدهی، زیرا تو به ما وعده دادی و فرمودی: <span class="verse-marker">۱۸</span>«بزودی خشم نمی‌گیرم و محبت من بی‌پایان است. گناه و خطای شما را می‌بخشم، اما به هیچوجه گناهکار را بدون سزا نمی‌گذارم. بخاطر گناه پدران، فرزندان شان را تا نسل سوم و چهارم جزا می‌دهم.» <span class="verse-marker">۱۹</span>پس از حضور تو التماس می‌کنم که از روی رحمت بی‌پایانت گناهان این مردم را ببخشی، چنانچه از همان زمانی که مصر را ترک کردند و تا حال بارها گناهان شان را بخشیده‌ای.» </p>
  <p>
    <span class="verse-marker">۲۰</span>آنگاه خداوند فرمود: «چون تو از من خواهش کردی، من آن‌ها را بخشیدم، <span class="verse-marker">۲۱-۲۲</span>اما به حیات خود و بحضور پُرجلالم که زمین را پُر کرده است قسم می‌خورم که هیچکدام از آنهائی را که جلال و معجزات مرا در مصر و همچنین در بیابان دیده‌اند و بازهم از من بی‌اطاعتی کردند و مرا مورد آزمایش قرار دادند، <span class="verse-marker">۲۳</span>روی آن سرزمینی را که به پدران شان وعدۀ مالکیت آن را داده‌ام نخواهند دید. <span class="verse-marker">۲۴</span>ولی بندۀ من، کالیب با آن‌ها فرق دارد. او همیشه و از صمیم دل فرمان مرا بجا آورده است، بنابران، او را به همان سرزمینی که برای مطالعه‌اش رفته بود، می‌برم و اولادۀ او را مالک آن می‌سازم. <span class="verse-marker">۲۵</span>حالا چون عمالیقیان و کنعانیان در دره‌ها سکونت دارند، پس بهتر است که برگردید و از راه بحیرۀ احمر به بیابان بروید.» </p>
  <h3>قوم اسرائیل جزا می‌بیند </h3>
  <p>
    <span class="verse-marker">۲۶-۲۷</span>بعد خداوند به موسی و هارون فرمود: «تا بکی این مردم شریر از من شکایت می‌کنند؟ من بارها شکایت این قوم را شنیده‌ام. <span class="verse-marker">۲۸</span>پس به آن‌ها بگو: خداوند به حیات خود قسم می‌خورد که همان بلا را که از آن می‌ترسیدید بر سر تان می‌آورم. <span class="verse-marker">۲۹</span>اجساد تان در این بیابان پوسیده می‌شوند. از تمام اشخاص بیست ساله و بالا‌تر تان یکنفر هم زنده نمی‌ماند، زیرا که از من شکایت کردید. <span class="verse-marker">۳۰</span>بغیر از کالیب، پسر یَفُنه و یوشع، پسر نون هیچکدام شان به آن سرزمین موعود قدم نمی‌گذارد. <span class="verse-marker">۳۱</span>همچنان کودکان تان را که شما گفتید اسیر ساکنین آن سرزمین می‌شوند، بسلامتی به آنجائی که شما آن را رد کردید، می‌رسانم. <span class="verse-marker">۳۲</span>اما جنازه‌های شما در این بیابان می‌افتند. <span class="verse-marker">۳۳</span>فرزندان تان بخاطر بی‌ایمانی شان برای چهل سال چوپانی می‌کنند تا که آخرین نفر تان در بیابان بمیرد. <span class="verse-marker">۳۴</span>در مقابل هر روزی که نمایندگان شما در آن سرزمین مطالعه کردند یکسال جزا می‌بینید، یعنی مدت چهل سال در بیابان سرگردان می‌باشید. و به این ترتیب، جزای نافرمانی خود را می‌بینید تا بدانید که بی‌اطاعتی از من چه نتیجه‌ای دارد. <span class="verse-marker">۳۵</span>و شما ای قوم شریر، که به مخالفت من برخاسته‌اید، در بیابان می‌میرید. این گفتار من که خداوند هستم می‌باشد.» </p>
  <p>
    <span class="verse-marker">۳۶-۳۷</span>آن کسانی که برای بررسی به کنعان رفته بودند و با شایعات بد مردم را به وحشت انداخته آن‌ها را برضد خداوند تحریک نمودند، در اثر بلائی که خداوند بر سر شان آورد همه هلاک شدند. <span class="verse-marker">۳۸</span>از بین آن‌ها تنها یوشع، پسر نون و کالیب، پسر یَفُنه زنده ماندند. </p>
  <h3>شکست قوم اسرائیل در سرزمین کوهستانی کنعان </h3>
  <h4>(همچنین در تثنیه ۱:‌۴۱‌-‌۴۶) </h4>
  <p>
    <span class="verse-marker">۳۹</span>موسی آنچه را که خداوند فرموده بود به اطلاع مردم رساند و آن‌ها بسیار گریه کردند. <span class="verse-marker">۴۰</span>روز دیگر، صبح وقت برخاستند و بسر کوه رفتند و گفتند: «ما حاضر و آماده هستیم که به سرزمین موعود برویم. ما به گناه خود اعتراف می‌کنیم.» </p>
  <p>
    <span class="verse-marker">۴۱</span>موسی به آن‌ها گفت: «شما با این کار تان از فرمان خداوند سرپیچی می‌کنید، اما موفق نمی‌شوید. <span class="verse-marker">۴۲</span>شما نباید به آنجا بروید، زیرا خداوند به شما کمک نمی‌کند و دشمن، شما را شکست می‌دهد. <span class="verse-marker">۴۳</span>وقتی با عمالیقیان و کنعانیان روبرو شوید با شمشیر آن‌ها بقتل می‌رسید. چون شما از پیروی خداوند دست کشیده‌اید، بنابران خداوند با شما نیست.» </p>
  <p>
    <span class="verse-marker">۴۴</span>اما آن‌ها به حرف موسی گوش ندادند و باوجودیکه صندوق پیمان خداوند و موسی از اردوگاه حرکت نکرده بودند، آن‌ها رهسپار سرزمین موعود شدند. <span class="verse-marker">۴۵</span>آنگاه عمالیقیان و کنعانی های ساکن کوهستان به مقابل شان پائین آمدند و آن‌ها را شکست دادند و تا حُرمه تعقیب کردند. </p>
  <a id="c15"></a>
  <h2>فصل پانزدهم </h2>
  <h3>مقررات قربانی </h3>
  <p>
    <span class="verse-marker">۱-۲</span>خداوند به موسی فرمود: «به قوم اسرائیل بگو که وقتی بسرزمین موعود می‌رسند، این مقررات را رعایت کنند: <span class="verse-marker">۳-۵</span>هرگاه بخواهند قربانی سوختنی یا هر قربانی دیگری که بر آتش تقدیم می‌شود و خداوند آن را می پسندد، بیاورند. قربانی باید گاو، قوچ، گوسفند یا بُز باشد. آن قربانی، خواه قربانی سوختنی، خواه نذری، خواه دلخواه، خواه قربانی مخصوص یکی از عیدها باشد، در هر صورت باید با هدیۀ آردی تقدیم شود. اگر کسی بخواهد که بره‌ای را قربانی کند، همراه آن باید یک کیلو آرد اعلی مخلوط با یک لیتر روغن بعنوان هدیۀ آردی و یک لیتر شراب بعنوان هدیۀ نوشیدنی تقدیم کند. <span class="verse-marker">۶-۷</span>هرگاه بخواهد یک قوچ را قربانی کند، همراه آن باید دو کیلو آرد اعلی مخلوط با یک و نیم لیتر روغن بعنوان هدیۀ آردی و همچنین یک و نیم لیتر شراب بعنوان هدیۀ نوشیدنی تقدیم کند. این نوع قربانی خداوند را راضی می‌کند. <span class="verse-marker">۸-۱۰</span>اگر کسی بخواهد یک گاو را جهت قربانی نذری یا سلامتی بیاورد، همراه آن باید سه کیلو آرد اعلی مخلوط با دو لیتر روغن بعنوان هدیۀ آردی و نیز دو لیتر شراب بعنوان هدیۀ نوشیدنی تقدیم کند. بوی این قربانی که بر آتش به خداوند هدیه می‌شود برای او گوارا است. </p>
  <p>
    <span class="verse-marker">۱۱-۱۲</span>این چیزهائی بود که باید همراه هر یک از قربانی‌های گاو، قوچ، بره یا بزغاله تقدیم شود. <span class="verse-marker">۱۳-۱۴</span>هر کسی، خواه اسرائیلی باشد خواه بیگانه‌ای که در بین قوم اسرائیل سکونت دارد، بخواهد قربانی مورد پسند خداوند را بر آتش تقدیم کند، باید همین مقررات را رعایت نماید. <span class="verse-marker">۱۵-۱۶</span>از آنجائی که این مقررات برای اسرائیلی ها و همچنین بیگانگان یکسان است، باید بعنوان یک فریضۀ ابدی باقی بماند و همگی از این قانون پیروی کنند.» </p>
  <p>
    <span class="verse-marker">۱۷-۱۸</span>خداوند به موسی فرمود: «به قوم اسرائیل بگو که وقتی به سرزمینی که من آن‌ها را می‌آورم، وارد شدند، <span class="verse-marker">۱۹</span>و هر وقتیکه از میوۀ زمین بخورند، باید یک حصۀ آن را بعنوان هدیۀ مخصوص به من تقدیم کنند. <span class="verse-marker">۲۰</span>هرگاه نان بپزند باید اولین قرص نان را که از اولین خرمن خود به‌دست می‌آورند، بعنوان هدیۀ مخصوص به من تقدیم نمایند. <span class="verse-marker">۲۱</span>این هدیه‌ای را که از خرمن خود می‌دهند یک فریضۀ ابدی است و باید همیشه رعایت شود. </p>
  <h3>هدیۀ گناه غیر عمدی </h3>
  <p>
    <span class="verse-marker">۲۲-۲۳</span>هرگاه شما یا نسل آیندۀ تان ندانسته از انجام هدایاتی که خداوند به موسی داد غفلت کنید، <span class="verse-marker">۲۴</span>و بعد جماعت متوجه اشتباه خود شود، آن وقت باید یک گاو را بعنوان قربانی سوختنی تقدیم کند. تمام جماعت، این قربانی را که بوی آن مورد پسند خداوند است باید طبق مقررات همراه هدیۀ آردی و هدیۀ نوشیدنی و یک بز نر جهت قربانی گناه تقدیم کنند. <span class="verse-marker">۲۵</span>کاهن برای تمام قوم اسرائیل کَفاره کند و گناه شان بخشیده می‌شود، زیرا که گناه شان قصداً نبوده است و همچنین بخاطر همین اشتباه خود قربانی سوختنی و نیز قربانی گناه تقدیم کرده‌اند. <span class="verse-marker">۲۶</span>تمام قوم اسرائیل و هم بیگانگانی که در بین شان سکونت دارند بخشیده می‌شوند، زیرا تمام مردم در این اشتباه شامل بوده‌اند. </p>
  <p>
    <span class="verse-marker">۲۷</span>اگر تنها یک نفر ندانسته گناهی کند، آنوقت باید یک بز مادۀ یکساله را بعنوان قربانی گناه تقدیم کند <span class="verse-marker">۲۸</span>و کاهن در حضور خداوند برایش کَفاره نماید و آن شخص بخشیده می‌شود. <span class="verse-marker">۲۹</span>این قانون را بیگانگانی که در بین شما سکونت دارند هم رعایت کنند. </p>
  <p>
    <span class="verse-marker">۳۰</span>اما اگر کسی قصداً مرتکب گناهی شود، خواه اسرائیلی باشد خواه بیگانه، آن شخص در برابر خداوند گناه ورزیده است و باید از اجتماع طرد شود، <span class="verse-marker">۳۱</span>زیرا که او فرمان خداوند را ناچیز شمرده از او نافرمانی کرده است. او باید به جزای عملش برسد.» </p>
  <h3>جزای شکستن قانون سَبَت </h3>
  <p>
    <span class="verse-marker">۳۲</span>هنگامی که قوم اسرائیل در بیابان بودند، مردی را دیدند که در روز سَبَت هیزم جمع می‌کند. <span class="verse-marker">۳۳</span>آن‌ها او را پیش موسی و هارون و سایر رهبران قوم بردند. <span class="verse-marker">۳۴</span>آن‌ها او را در زندان انداختند، زیرا که نمی‌دانستند با او چه کنند. <span class="verse-marker">۳۵</span>خداوند به موسی فرمود: «سزای این شخص مرگ است. تمام قوم اسرائیل او را در بیرون اردوگاه برده سنگسارش کنند تا که بمیرد.» <span class="verse-marker">۳۶</span>پس او را از اردوگاه خارج نموده قرار فرمان خداوند سنگسارش کردند. </p>
  <h3>پوپکها </h3>
  <p>
    <span class="verse-marker">۳۷-۳۸</span>خداوند به موسی فرمود: «به قوم اسرائیل بگو که بر گوشه‌های لباس خود پوپکها بسازند و آن‌ها را با تارهای آبی وصل کنند. <span class="verse-marker">۳۹</span>منظور از ساختن پوپکها اینست که هر وقت آن‌ها را ببینید احکام خداوند را بخاطر آورده از آن‌ها اطاعت نمائید، از من روگردان نشوید و پیرو امیال و خواهشهای نفسانی خود نباشید. <span class="verse-marker">۴۰</span>پس شما بیاد می‌آورید که باید برای خدای خود پاک و مقدس باشید. <span class="verse-marker">۴۱</span>من خداوند، خدای شما هستم، بلی من خداوند، خدای شما هستم که شما را از مصر بیرون آوردم.» </p>
  <a id="c16"></a>
  <h2>فصل شانزدهم </h2>
  <h3>شورش قورح </h3>
  <p>
    <span class="verse-marker">۱-۲</span>روزی قورح پسر یزهار نواسۀ قهات، از قبیلۀ لاوی با داتان و ابیرام پسران اِلیاب و اون پسر فالت که هر سه از قبیلۀ رؤبین بودند همدست شده علیه موسی شورش کردند. در این شورش دوصد و پنجاه نفر از رهبران مشهور هم که از طرف مردم انتخاب شده بودند، شرکت داشتند. <span class="verse-marker">۳</span>آن‌ها پیش موسی و هارون رفته گفتند: «شما از هیچ کدام ما بهتر نیستید. همۀ قوم اسرائیل مقدس‌اند و خداوند با همۀ ما است. پس چرا شما خود را برتر از قوم برگزیدۀ خداوند می‌شمارید؟» </p>
  <p>
    <span class="verse-marker">۴</span>وقتی موسی سخنان آن‌ها را شنید، رو به خاک افتاد <span class="verse-marker">۵</span>و به قورح و همراهانش گفت: «فردا صبح خداوند به شما نشان می‌دهد که چه کسی به او تعلق دارد و چه کسی مقدس است و چه کسی را برگزیده است که بحضور او نزدیک شود. <span class="verse-marker">۶-۷</span>پس ای قورح، تو و همراهانت فردا صبح با منقل‌های پُر از آتش بیائید و در حضور خداوند در آن‌ها خوشبوئی دود کنید. آنوقت معلوم می‌شود که خداوند چه کسی را انتخاب کرده است. ای پسران لاوی، این شما هستید که حد تان را نمی‌شناسید.» </p>
  <p>
    <span class="verse-marker">۸-۹</span>موسی به قورح و همراهانش گفت: «ای لاویان بشنوید. آیا بنظر شما این امر کوچک است که خدای اسرائیل شما را از بین تمام قوم اسرائیل برگزیده است و در خیمۀ حضور خداوند موظف ساخت تا به او نزدیک و برای خدمت به مردم آماده باشید؟ <span class="verse-marker">۱۰</span>خداوند به تو و همه لاویان این افتخار را بخشید و حالا می‌خواهید که کاهن هم باشید. <span class="verse-marker">۱۱</span>شما با این عمل تان با خداوند مخالفت می‌نمائید. گناه هارون چیست که شما از او شکایت می‌کنید؟» </p>
  <p>
    <span class="verse-marker">۱۲</span>سپس موسی به داتان و ابیرام، پسران اِلیاب پیام فرستاد که بیایند، اما آن‌ها در جواب گفتند: «ما نمی‌آئیم. <span class="verse-marker">۱۳</span>آیا این یک امر کوچکی است که تو ما را از یک کشوری که در آن شیر و عسل جاری بود آوردی تا در این بیابان از بین ببری و حالا هم می‌خواهی که بر ما حاکم شوی؟ <span class="verse-marker">۱۴</span>برعلاوه، تو هنوز ما را به آن سرزمین حاصلخیزی که وعده داده بودی نبرده‌ای و مزرعه و تاکستانی به ما نداده‌ای. تو ما را فریب می‌دهی؟ ما نمی‌خواهیم که بیائیم.» </p>
  <p>
    <span class="verse-marker">۱۵</span>موسی بسیار قهر شد به خداوند گفت: «قربانی‌های شان را قبول مکن. من حتی یک الاغ هم از آن‌ها نگرفته‌ام و به هیچکدام آن‌ها آسیبی نرسانده‌ام.» </p>
  <p>
    <span class="verse-marker">۱۶</span>موسی به قورح گفت: «تو و دوصد و پنجاه نفر همراهانت فردا صبح بحضور خداوند بیائید. هارون هم می‌آید. <span class="verse-marker">۱۷</span>هر کدام یک منقل با خود بیاورد و خوشبوئی در آن گذاشته و بر قربانگاه تقدیم کند. هارون هم با منقل خود حاضر می‌شود.» <span class="verse-marker">۱۸</span>پس همگی منقلهای خود را آورده آتش روشن کردند و خوشبوئی بر آن‌ها گذاشتند و با موسی و هارون پیش دروازۀ دخول خیمۀ عبادت ایستادند. <span class="verse-marker">۱۹</span>بعد قورح تمام قوم اسرائیل را برضد موسی و هارون تحریک نمود و همه را در پیش دروازۀ خیمۀ حضور خداوند جمع کرد. ناگهان حضور پُر شکوه خداوند بر تمام قوم اسرائیل ظاهر شد. <span class="verse-marker">۲۰-۲۱</span>خداوند به موسی و هارون فرمود: «از این مردم خود را جدا کنید، زیرا می‌خواهم همۀ آن‌ها را فوراً هلاک کنم.» <span class="verse-marker">۲۲</span>اما موسی و هارون رو به خاک افتادند و گفتند: «ای خدائی که سرچشمۀ زندگی هستی، آیا بخاطر گناه یک نفر بر تمام قوم غضبناک می‌شوی؟» <span class="verse-marker">۲۳-۲۴</span>خداوند به موسی فرمود: «پس به قوم اسرائیل بگو که از خیمه‌های قورح و داتان و ابیرام دور شوند.» </p>
  <h3>جزای شورشیان </h3>
  <p>
    <span class="verse-marker">۲۵</span>آنگاه موسی با رهبران قوم به طرف خیمۀ داتان و ابیرام رفتند <span class="verse-marker">۲۶</span>و به مردم گفت: «خواهش می‌کنم که از اطراف خیمه‌های این مردان شریر دور شوید و به چیزی که متعلق به آن‌ها است دست نزنید، مبادا بخاطر گناهان آن‌ها شما هم هلاک شوید.» </p>
  <p>
    <span class="verse-marker">۲۷</span>پس آن‌ها از اطراف خیمه‌های قورح و داتان و ابیرام دور شدند و داتان و ابیرام با زنان و فرزندان خود از خیمه بیرون آمده دم دروازه ایستادند. <span class="verse-marker">۲۸</span>موسی گفت: «حالا یقین خواهید کرد که خداوند مرا فرستاده تا تمام این کارها را انجام بدهم و آن‌ها را به ارادۀ خود نکرده‌ام. <span class="verse-marker">۲۹</span>اگر این مردم به مرگ طبیعی یا در اثر تصادف و یا مریضی بمیرند، در آنصورت خداوند مرا نفرستاده است. <span class="verse-marker">۳۰</span>اما اگر خداوند چیز تازه‌ای بعمل آورد زمین چاک شود و اینها را با همه مال و دارائی شان در خود فرو بَرَد و زنده به گور بروند. آنوقت می‌دانید که این مردان به خدا اهانت کرده‌اند.» </p>
  <p>
    <span class="verse-marker">۳۱</span>بمجردیکه سخنان موسی تمام شد، زمین زیر پای قورح و داتان و ابیرام باز شد <span class="verse-marker">۳۲</span>و آن‌ها را همراه با خانواده‌ها و همدستان و همه چیزهائی که به آن‌ها متعلق بودند در خود فروبرد. <span class="verse-marker">۳۳</span>به این ترتیب، چاکِ زمین بر آن‌ها بسته شد و همگی با همه چیزی که داشتند، زنده بگور شدند و از بین رفتند. <span class="verse-marker">۳۴</span>سایر مردم اسرائیل که در نزدیک آن‌ها ایستاده بودند، فریاد برآورده فرار کردند که مبادا زمین آن‌ها را هم ببلعد. </p>
  <p>
    <span class="verse-marker">۳۵</span>بعد آتشی از جانب خداوند فرود آمد و آن دوصد و پنجاه نفری را که خوشبوئی تقدیم می‌کردند، سوختاند. </p>
  <p>
    <span class="verse-marker">۳۶-۳۸</span>سپس خداوند به موسی فرمود: «به اَلِعازار، پسر هارون کاهن بگو که منقل‌ها را از بین شعله‌های آتش بیرون کند که چون وقف من شده‌اند مقدس می‌باشند و خاکستر منقلهای این مردان را که گناه کردند و به قیمت جان شان تمام شد دور و در یک جای وسیع بریزد. بعد از منقلها ورقهای نازک ساخته آن‌ها را برای پوشش قربانگاه به‌کار برند. به این ترتیب، این پوشش برای مردم اسرائیل یک خاطرۀ عبرت‌انگیز خواهد بود.» <span class="verse-marker">۳۹</span>و اَلِعازار کاهن منقلهای برنجی را گرفته از آن‌ها ورقه‌ها برای پوشش قربانگاه ساخت، <span class="verse-marker">۴۰</span>تا قوم اسرائیل عبرت بگیرند و هیچ کسی بغیر از اولادۀ هارون، جرأت نکند که در حضور خداوند خوشبوئی دود کند و به همان بلائی گرفتار شود که بر سر قورح و پیروانش آمد. به این ترتیب، هدایاتی که خداوند به موسی داد موبمو اجراء شد. </p>
  <p>
    <span class="verse-marker">۴۱</span>ولی فردای آن، قوم اسرائیل بار دیگر علیه موسی و هارون لب به شکایت گشودند و گفتند: «شما قوم برگزیدۀ خداوند را کشتید.» <span class="verse-marker">۴۲</span>اما وقتیکه مردم برضد موسی و هارون جمع شدند، ناگهان دیدند که ابر، خیمۀ عبادت را پوشاند و حضور پُر شکوه خداوند ظاهر شد. <span class="verse-marker">۴۳-۴۴</span>موسی و هارون رفتند و پیشروی خیمۀ حضور خداوند ایستادند و خداوند به موسی فرمود: <span class="verse-marker">۴۵</span>«از پیش این مردم دور شوید تا آن‌ها را فوراً هلاک سازم.» اما موسی و هارون در حضور خداوند رو به خاک افتادند. <span class="verse-marker">۴۶</span>موسی به هارون گفت: «منقل خود را بگیر و از سر قربانگاه در آن آتش بریز و بر آن خوشبوئی دود کن و فوراً در بین مردم برو و برای شان کَفاره کن تا گناهان شان بخشیده شود، زیرا آتش خشم خداوند بر آن‌ها شعله‌ور گردیده و بلا شروع شده است.» <span class="verse-marker">۴۷</span>پس هارون طوریکه موسی هدایت داده بود عمل کرد و فوری در بین مردم رفت و دید که بلا شروع شده بود، بنابران، خوشبوئی را بر آتش انداخت و برای آن‌ها کَفاره کرد. <span class="verse-marker">۴۸</span>او بین زندگان و مردگان ایستاد و بلا رفع شد. <span class="verse-marker">۴۹</span>با آنهم، علاوه بر آنهائی که روز پیش با قورح از بین رفته بودند، چهارده هزار و هفتصد نفر دیگر هم کشته شدند. <span class="verse-marker">۵۰</span>قبل از آنکه هارون پیش موسی برگردد، بلا متوقف شد. </p>
  <a id="c17"></a>
  <h2>فصل هفدهم </h2>
  <h3>عصای هارون شگوفه می‌کند </h3>
  <p>
    <span class="verse-marker">۱-۲</span>خداوند به موسی فرمود: «به قوم اسرائیل بگو که هر یک از رهبران دوازده قبیلۀ شان یک عصا برای تو بیاورد. تو نام هر کدام آن‌ها را بر عصای او بنویس. <span class="verse-marker">۳</span>نام هارون باید بر عصای قبیلۀ لاوی نوشته شود. <span class="verse-marker">۴</span>بعد آن عصاها را در خیمۀ حضور خداوند برده پیشروی صندوق پیمان، یعنی جائی که با شما ملاقات می‌کنم، بگذار. <span class="verse-marker">۵</span>آنگاه عصای شخصی را که من انتخاب کرده‌ام شگوفه می‌کند. به این ترتیب، به شکایات همیشگی قوم که برضد تو می‌کنند خاتمه می‌دهم.» </p>
  <p>
    <span class="verse-marker">۶</span>موسی با مردم اسرائیل مذاکره نمود و هر یک از رهبران دوازده قبیله برای او یک عصا آورد <span class="verse-marker">۷</span>و موسی آن‌ها را گرفته با عصای هارون در خیمۀ عبادت برد و پیشروی صندوق پیمان خداوند گذاشت. </p>
  <p>
    <span class="verse-marker">۸</span>فردای آن موسی به خیمه داخل شد و دید که عصای هارون که نام قبیلۀ لاوی بر آن نوشته شده بود شگفته و شگوفه کرده و بادام پخته بار آورده است. <span class="verse-marker">۹</span>موسی عصاها را بیرون آورد و به قوم اسرائیل نشان داد. بعد از آنکه آن‌ها عصاها را دیدند، هر یک از رهبران عصای خود را پس گرفت. <span class="verse-marker">۱۰</span>خداوند به موسی فرمود که عصای هارون را دوباره در پیشروی صندوق پیمان بگذارد تا اخطاریه‌ای برای این مردم سرکش باشد و بدانند که اگر از شکایت دست نکشند، از بین می‌روند. <span class="verse-marker">۱۱</span>پس موسی هر آنچه را که خداوند فرموده بود انجام داد. </p>
  <p>
    <span class="verse-marker">۱۲-۱۳</span>سپس قوم اسرائیل به موسی شکایت کرده گفتند: «برای ما دیگر امیدی باقی نمانده است. حالا هر کسی که نزدیک خیمۀ حضور خداوند برود کشته می‌شود، پس همۀ ما هلاک می‌گردیم.» </p>
  <a id="c18"></a>
  <h2>فصل هجدهم </h2>
  <h3>وظایف کاهنان و لاویان </h3>
  <p>
    <span class="verse-marker">۱</span>خداوند به هارون فرمود: «تو، پسرانت و سایر لاویان در مقابل هر نوع بی‌حرمتی که به خیمۀ حضور خداوند شود، مسئول هستید. فقط تو و پسرانت برای هر خطائی که در خدمت این جایگاه مقدس سر بزند، مقصر می‌باشید. <span class="verse-marker">۲</span>خویشاوندان تو، یعنی قبیلۀ لاوی باید در امور مربوط به خیمۀ حضور خداوند با شما کمک کنند. <span class="verse-marker">۳</span>اما انجام کارهای مقدس در داخل خیمۀ حضور خداوند فقط بدوش تو و پسرانت می‌باشد. لاویان نباید به اشیای مقدس و یا قربانگاه دست بزنند، زیرا در آنصورت هم تو و هم آن‌ها هلاک می‌شوید. <span class="verse-marker">۴</span>فقط آن‌ها با تو همکاری کنند و وظایف محولۀ خود را در خیمۀ حضور خداوند اجراء نمایند و کسی که از قبیلۀ لاوی نباشد حق ندارد همراه تو کار کند. <span class="verse-marker">۵</span>تنها تو و پسرانت باید امور مربوط به این جایگاه مقدس و قربانگاه را اجراء نمائید، تا مبادا خشم من در مقابل قوم اسرائیل برانگیخته شود. <span class="verse-marker">۶</span>من خودم لاویان را که بستگان تو هستند از بین تمام قبایل اسرائیل برگزیدم و بعنوان هدیه به تو دادم. آن‌ها وقف من شده‌اند تا به وظایف مقدس خود در خیمۀ حضور خداوند مصروف باشند. <span class="verse-marker">۷</span>اما وظیفۀ کاهنی تنها بدوش تو و پسرانت می‌باشد و فقط شما باید امور مربوط به قربانگاه و قدس‌الاقداس را اجراء کنید. مقام کاهنی هدیۀ خاصی است که به شما داده‌ام و اگر هر کس دیگری که به جایگاه مقدس نزدیک شود، کشته خواهد شد.» </p>
  <h3>سهم کاهنان </h3>
  <p>
    <span class="verse-marker">۸</span>خداوند به هارون فرمود: «تمام هدایائی را که قوم اسرائیل برای من می‌آورند و همچنین همه اشیائی را که وقف من می‌کنند، مسئولیت آن‌ها را به‌دست تو و پسرانت می‌گذارم. و این یک فریضۀ ابدی است. <span class="verse-marker">۹</span>از بین تمام هدایای مقدسی که بر قربانگاه سوختانده نمی‌شوند، این چیزها متعلق به شماست: هدیه‌های آردی، قربانی‌های گناه و قربانی‌های جبران خطا. هر چیزی که به من تقدیم می‌شود، مقدس است و به تو و پسرانت تعلق می‌گیرد. <span class="verse-marker">۱۰</span>اینها را باید در یک جای مقدس بخورید و تنها افراد ذکور حق خوردن آن‌ها را دارند. </p>
  <p>
    <span class="verse-marker">۱۱</span>برعلاوه، همه هدایای مخصوص دیگری که قوم اسرائیل به من تقدیم می‌کنند، من آن‌ها را به شما و پسران و دختران تان بعنوان سهم دایمی می‌دهم و همه اعضای خانوادۀ تان در صورتی که شرعاً نجس نباشند می‌توانند آن‌ها را بخورند. </p>
  <p>
    <span class="verse-marker">۱۲</span>من بهترین میوۀ نو محصولاتی را که بنی‌اسرائیل به من تقدیم کرده است، به تو می‌بخشم، یعنی بهترین روغن زیتون، شراب و غله <span class="verse-marker">۱۳</span>و هر نوع محصول دیگر زمین متعلق به تو است. و هر نفر از اعضای خانواده‌ات که شرعاً نجس نباشد می‌تواند از آن‌ها بخورد. </p>
  <p>
    <span class="verse-marker">۱۴-۱۶</span>خلاصه هر چیزی که وقف من شده است، به شمول پسران اولباری قوم اسرائیل و اولباری‌های حیوانات آن‌ها، به شما تعلق دارد. اما پسران اولباری و اولباری‌های حیواناتی که گوشت آن‌ها حرام است باید بازخرید شوند. و هر کسی که صاحب اولین پسر شود، از برای او پنج مثقال نقره بدهد و وقتیکه طفل یک ماهه شد باید آن مبلغ را بپردازد. <span class="verse-marker">۱۷</span>ولی اولباری گاو، گوسفند و بز را نمی‌توان بازخرید کرد، زیرا آن‌ها متعلق به من هستند و باید برای من قربانی شوند. خون آن‌ها را باید بر قربانگاه پاشید و چربی آن‌ها بعنوان هدیه بر آتش به من تقدیم شود و بوی این قربانی مورد پسند خداوند واقع می‌گردد. <span class="verse-marker">۱۸</span>گوشت آن‌ها را، از قبیل سینه و ران راست، بحیث هدیۀ مخصوص به شما می‌بخشم. </p>
  <p>
    <span class="verse-marker">۱۹</span>من به تو و خانواده‌ات همۀ این هدیه‌های مخصوصی را که قوم اسرائیل برای من می‌آورند، داده‌ام و این پیمانی است ابدی که من با شما و اولادۀ تان بسته‌ام.» </p>
  <p>
    <span class="verse-marker">۲۰</span>خداوند به هارون فرمود: «شما نباید هیچ مُلک و دارائی در سرزمین اسرائیل داشته باشید، زیرا که من، خداوند همه دارائی و ثروت شما هستم. </p>
  <h3>سهم لاویان </h3>
  <p>
    <span class="verse-marker">۲۱</span>ده فیصد هر چیزی را که قوم اسرائیل به من تقدیم می‌کنند، من به قبیلۀ لاوی در بدل خدمت شان در خیمۀ حضور خداوند، بخشیده‌ام. <span class="verse-marker">۲۲</span>از این ببعد سایر اسرائیلی ها حق ندارند که به خیمۀ حضور خداوند نزدیک شوند، مبادا مجرم شناخته شده بمیرند. <span class="verse-marker">۲۳</span>تنها لاویان می‌توانند وظایف خیمۀ حضور خداوند را اجراء نمایند. و اگر در اجرای وظایف خود کوتاهی کنند مجرم شناخته می‌شوند و این قانونی است دایمی که نسلهای آیندۀ‌شان هم باید آن را رعایت کنند، <span class="verse-marker">۲۴</span>زیرا ده فیصد همه چیزهائی را که قوم اسرائیل بعنوان هدیۀ مخصوص به من تقدیم می‌کنند به لاویان داده‌ام، بنابران، آن‌ها نباید مُلک و دارائی در سرزمین اسرائیل داشته باشند.» </p>
  <h3>مسئولیت لاویان </h3>
  <p>
    <span class="verse-marker">۲۵-۲۶</span>خداوند به موسی فرمود که به لاویان بگوید: «ده فیصد چیزهائی را که از قوم اسرائیل می‌گیرید، بعنوان هدیۀ مخصوص به من تقدیم کنید. <span class="verse-marker">۲۷</span>این هدیۀ مخصوص را که برای من بعنوان هدیۀ میوۀ نوِ محصولات غله و شراب به من می‌دهید، قبول می‌کنم. <span class="verse-marker">۲۸-۲۹</span>لهذا این ده فیصدی‌ها که به من تقدیم می‌شوند باید از بهترین حصۀ فیصدی‌ها باشند و باید آن‌ها را به هارون کاهن بدهید. <span class="verse-marker">۳۰</span>پس از آنکه بهترین حصه را تقدیم کردید، بقیۀ آن‌ها را برای خود بگیرید، مثلیکه مردم بعد از تقدیم هدیه‌ها، باقیماندۀ محصول را برای خود نگه می‌دارند. <span class="verse-marker">۳۱</span>شما و فامیل تان می‌توانید در هر جائی که بخواهید بخورید، زیرا آن مزد خدمتی است که شما در خیمۀ عبادت اجراء می‌کنید. <span class="verse-marker">۳۲</span>شما لاویان با خوردن آن مقصر شمرده نمی‌شوید، بشرطیکه بهترین حصۀ ده فیصد را به کاهنان بدهید. و اگر این کار را نکنید به هدیه‌های مقدس بی‌حرمتی می‌نمائید و کشته می‌شوید.» </p>
  <a id="c19"></a>
  <h2>فصل نوزدهم </h2>
  <h3>تطهیر اشیای نجس </h3>
  <p>
    <span class="verse-marker">۱-۲</span>خداوند به موسی و هارون فرمود که این هدایات را به قوم اسرائیل بدهند: یک گاو سرخ و بی‌عیب را که هیچ یوغی بر گردنش گذاشته نشده باشد بیاورند <span class="verse-marker">۳</span>و آن را به اَلِعازار کاهن بدهند. او آنرا از اردوگاه بیرون برده و یکنفر در حضور او آنرا ذبح کند. <span class="verse-marker">۴</span>آنگاه اَلِعازار قدری از خون گاو را گرفته با انگشت خود هفت بار بطرف پیشروی خیمۀ حضور خداوند بپاشد. <span class="verse-marker">۵</span>بعد حیوان را با پوست، گوشت، خون و سرگین آن بسوزاند. <span class="verse-marker">۶</span>اَلِعازار چوب سرو و شاخه‌های جارو بوته و نخ سرخ را گرفته آن‌ها را در آتش بیندازد. <span class="verse-marker">۷</span>پس از آن باید لباسهای خود را شسته غسل کند و بعد به اردوگاه برگردد، اما تا شام شرعاً نجس خواهد بود. <span class="verse-marker">۸</span>شخصی که گاو را سوختانده است باید لباسهای خود را بشوید و غسل کند و او هم تا شام شرعاً نجس خواهد بود. <span class="verse-marker">۹</span>بعد یک کسی که شرعاً نجس نباشد خاکستر گاو را جمع کرده در یک جای پاک در بیرون اردوگاه بیندازد تا قوم اسرائیل آن را برای آب طهارت که بخاطر رفع گناه است، به‌کار برند. <span class="verse-marker">۱۰</span>کسی که خاکستر گاو را جمع کرده است، لباسهای خود را بشوید و او هم تا شام نجس خواهد بود. این مقررات را هم مردم اسرائیل و هم بیگانگانی که در بین آن‌ها سکونت دارند باید همیشه رعایت کنند. </p>
  <p>
    <span class="verse-marker">۱۱</span>هر کسی که جنازه‌ای را لمس کند تا هفت روز نجس خواهد بود. <span class="verse-marker">۱۲</span>او باید در روز سوم و هفتم خود را با آب طهارت بشوید، پاک می‌شود، اما اگر در آن دو روز خود را با آن آب پاک نکند، همانطور نجس باقی می‌ماند. <span class="verse-marker">۱۳</span>اگر کسی جنازه‌ای را لمس کند و خود را با آب طهارت نشوید، نجس باقی می‌ماند، زیرا که آب طهارت بر او پاشیده نشده است. آن شخص باید از بین قوم رانده شود، زیرا او خیمۀ حضور خداوند را نجس کرده است. </p>
  <p>
    <span class="verse-marker">۱۴</span>اگر کسی در خیمه‌ای بمیرد، این مقررات باید رعایت شود: هر کسیکه در آن خیمه ساکن است و یا در آن داخل می‌شود تا هفت روز شرعاً نجس خواهد بود. <span class="verse-marker">۱۵</span>هر گونه ظرفی بی‌سرپوش که در آن خیمه باشد نجس می‌شود. <span class="verse-marker">۱۶</span>هرگاه شخصی به جسد کسی که کشته شده یا بمرگ طبیعی مرده باشد دست بزند، یا استخوان انسان و یا قبری را لمس کند تا هفت روز نجس خواهد بود. </p>
  <p>
    <span class="verse-marker">۱۷</span>برای اینکه شخص نجس پاک شود، باید خاکستر گاو سرخ را که برای رفع گناه قربانی شده است در یک ظرف بیندازد و آب روان بر آن بریزد. <span class="verse-marker">۱۸</span>بعد یک نفری که نجس نباشد شاخه‌های از بتۀ زوفا را گرفته در آن آب فروبَرَد و با آن شاخه‌ها آب را بر خیمه و همۀ ظروفی که در خیمه هستند و همچنین بر همه کسانی که در آن خیمه بوده‌اند یا به استخوان انسان، یا به جسد و یا به قبری دست زده باشند، بپاشد. <span class="verse-marker">۱۹</span>آب طهارت باید در روز سوم و هفتم بر شخص نجس ریخته شود. در روز هفتم شخص نجس باید لباسهای خود را شسته غسل کند. او در شام همان روز پاک می‌شود. </p>
  <p>
    <span class="verse-marker">۲۰</span>ولی اگر کسی نجس شود و خود را پاک نسازد، نجس باقی می‌ماند، زیرا که آب طهارت بر او پاشیده نشده است. آن شخص باید از بین قوم اسرائیل رانده شود، زیرا خیمۀ حضور خداوند را نجس کرده است. <span class="verse-marker">۲۱</span>این یک قانون دایمی است. شخصی که آب طهارت را می‌پاشد باید لباسهای خود را بشوید و هر کسی که به آن آب دست بزند، تا شام نجس باقی می‌ماند. <span class="verse-marker">۲۲</span>هر چیزی که دست نجس به آن بخورد نجس می‌شود و هر کسی که چیز نجس را لمس کند، تا شام نجس باقی می‌ماند. </p>
  <a id="c20"></a>
  <h2>فصل بیستم </h2>
  <h3>آب از صخره جاری می‌شود </h3>
  <h4>(همچنین در خروج ۱۷:‌۱‌-‌۷) </h4>
  <p>
    <span class="verse-marker">۱</span>در ماه اول سال، قوم اسرائیل به بیابان صین رسیدند و در قادِش خیمه زدند. در آنجا مریم فوت کرد و دفن شد. </p>
  <p>
    <span class="verse-marker">۲</span>جائیکه اردو زده بودند آب نداشت، بنابران، مردم بدور موسی و هارون جمع شده <span class="verse-marker">۳</span>لب به شکایت گشوده گفتند: «ای کاش ما هم با خویشاوندان اسرائیلی خود در حضور خداوند می‌مردیم. <span class="verse-marker">۴</span>چرا ما را در این بیابان آوردید تا با حیوانات خود در اینجا بمیریم؟ <span class="verse-marker">۵</span>چرا ما را از مصر به این بیابان خراب و بی‌علف آوردید؟ در اینجا نه غله است، نه انجیر، نه تاک و نه انار. در اینجا حتی آب هم برای نوشیدن نداریم.» <span class="verse-marker">۶</span>موسی و هارون از مردم دور شدند و به پیش دروازۀ خیمۀ عبادت رفتند و در آنجا رو به خاک افتادند و حضور با شکوه خداوند بر آن‌ها ظاهر شد <span class="verse-marker">۷-۸</span>و به موسی فرمود: «عصا را از پیشروی صندوق پیمان بگیر. بعد تو و برادرت، هارون، قوم اسرائیل را جمع کنید و در پیش چشمان آن‌ها به این صخره بگو که آب خود را جاری سازد. آنوقت می‌توانید از آن صخره به مردم و حیوانات شان آب بدهید.» <span class="verse-marker">۹</span>پس موسی طوریکه خداوند فرموده بود عصا را از پیشروی صندوق پیمان برداشت. </p>
  <p>
    <span class="verse-marker">۱۰</span>بعد او و هارون همۀ مردم را در پیش آن صخره جمع کردند و به آن‌ها گفت: «ای مردم مفسد بشنوید. آیا می‌خواهید که از این صخره برای تان آب بیرون بیاوریم؟» <span class="verse-marker">۱۱</span>آنگاه موسی عصا را بلند کرد و دو مرتبه به صخره زد. دفعتاً آب فراوان جاری شد و همه مردم و حیوانات شان از آن نوشیدند. </p>
  <p>
    <span class="verse-marker">۱۲</span>خداوند به موسی و هارون فرمود: «چون شما به من اعتماد نکردید و در پیش قوم اسرائیل به قدوسیت من احترام نگذاشتید، بنابران شما آن‌ها را به آن سرزمین موعود راهنمائی نمی‌کنید.» </p>
  <p>
    <span class="verse-marker">۱۳</span>پس آنجا را مریبه، (یعنی مشاجره) نامیدند، زیرا در آنجا بود که بنی‌اسرائیل با خداوند مشاجره کردند و در همانجا خداوند قدوسیت خود را به مردم ظاهر ساخت. </p>
  <h3>ادوم از عبور بنی‌اسرائیل جلوگیری می‌کند </h3>
  <p>
    <span class="verse-marker">۱۴</span>موسی قاصدانی را از قادِش با این پیام پیش پادشاه ادوم فرستاد: «ما خویشاوندان تو و اولادۀ اسرائیل هستیم. تو می‌دانی که ما چقدر زحمات و مشقات را متحمل شدیم. <span class="verse-marker">۱۵</span>چطور پدران ما به مصر رفتند و سالیان درازی در آنجا زندگی کردند و مردم مصر با پدران ما رفتار ظالمانه‌ای داشتند. <span class="verse-marker">۱۶</span>وقتی بحضور خداوند فریاد و زاری نمودیم، او فریاد ما را شنید و فرشته‌ای را فرستاد و ما را از مصر بیرون آورد. حالا در قادِش که در نزدیکی سرحد کشور تو است خیمه زده‌ایم. <span class="verse-marker">۱۷</span>پس از تو خواهش می‌کنیم به ما اجازه بدهی که از داخل کشورت عبور کنیم. ما در کشتزارها و تاکستان‌های شما داخل نمی‌شویم و از چاه‌های تان آب نمی‌نوشیم، بلکه از شاهراه به سفر خود ادامه می‌دهیم و تا از قلمرو تو خارج نشویم از شاهراه پای بیرون نمی‌گذاریم.» </p>
  <p>
    <span class="verse-marker">۱۸</span>اما پادشاه ادوم گفت: «شما نمی‌توانید از اینجا عبور کنید و اگر بخواهید که به کشور ما داخل شوید با شمشیر به مقابلۀ تان می‌آئیم.» <span class="verse-marker">۱۹</span>قاصدان اسرائیلی به او گفتند: «ما فقط از شاهراه می‌رویم و اگر ما یا حیوانات ما از آب شما بنوشیم قیمت آب را می‌پردازیم. تنها چیزی که از تو می‌خواهیم اینست که به ما اجازۀ عبور را بدهی.» <span class="verse-marker">۲۰</span>پادشاه ادوم گفت: «شما حق عبور از خاک ما را ندارید.» آنگاه ادوم با لشکر عظیم خود به مقابلۀ بنی‌اسرائیل آمد. <span class="verse-marker">۲۱</span>وقتی قوم اسرائیل دیدند که ادومیان به آن‌ها اجازۀ عبور را ندادند، ناچار از راه دیگری به سفر خود ادامه دادند. </p>
  <h3>وفات هارون </h3>
  <p>
    <span class="verse-marker">۲۲-۲۳</span>بنی‌اسرائیل از قادِش حرکت کردند و به کوه هور در سرحد ادوم رسیدند. در آنجا خداوند به هارون و موسی فرمود: <span class="verse-marker">۲۴</span>«هارون با اجداد خود می‌پیوندد و به سرزمین موعود داخل نمی‌شود، زیرا که هردوی شما در پیش چشمۀ مریبه از امر من اطاعت نکردید. <span class="verse-marker">۲۵</span>پس حالا هارون و پسرش، اَلِعازار را گرفته بر کوه هور ببر. <span class="verse-marker">۲۶</span>در آنجا لباس کاهنی را از تن هارون برآور و به تن پسرش، اَلِعازار کن. هارون در همانجا می‌میرد و با اجداد خود می‌پیوندد.» <span class="verse-marker">۲۷</span>موسی مطابق امر خداوند رفتار کرد و در حالیکه همۀ مردم اسرائیل تماشا می‌کردند آن سه نفر به بالای کوه هور رفتند. <span class="verse-marker">۲۸</span>در آنجا موسی لباس کاهنی را از تن هارون بیرون کرد و به پسرش، اَلِعازار پوشاند. هارون در بالای همان کوه جان سپرد و موسی و اَلِعازار از کوه پائین شدند. <span class="verse-marker">۲۹</span>وقتی بنی‌اسرائیل از مرگ هارون خبر شدند، مدت سی روز بخاطر او ماتم گرفتند. </p>
  <a id="c21"></a>
  <h2>فصل بیست و یکم </h2>
  <h3>شکست اول کنعانیان </h3>
  <p>
    <span class="verse-marker">۱</span>وقتی پادشاه کنعانی سرزمین عَراد، واقع در جنوب کنعان، شنید که بنی‌اسرائیل از راه اتاریم می‌آیند بر آن‌ها حمله کرد و یک تعداد آن‌ها را اسیر گرفت. <span class="verse-marker">۲</span>قوم اسرائیل نذر گرفتند که اگر خداوند به آن‌ها کمک فرماید که بر این قوم غالب شوند، تمام شهرهای آن‌ها را بکلی نابود می‌کنند. <span class="verse-marker">۳</span>خداوند دعای آن‌ها را شنید و کنعانیان را شکست داد و مردم اسرائیل آن‌ها را با شهرهای شان بکلی نابود کردند، بنابران، آنجا را حُرمه، (یعنی نابودی) نامیدند. </p>
  <h3>مار برنجی </h3>
  <p>
    <span class="verse-marker">۴</span>بعد از آن قوم اسرائیل از کوه هور حرکت کرده تا از راهی که به بحیرۀ احمر می‌رفت، کشور ادوم را دَور بزنند. اما بنی‌اسرائیل از این سفر طولانی بتنگ آمدند <span class="verse-marker">۵</span>و از خدا و موسی شکایت کردند و گفتند: «چرا ما را از مصر آوردید تا در این بیابان بمیریم؟ نه چیزی است که بخوریم و نه آب است که بنوشیم. ما از خوردن این خوراک بی‌مزه خسته شده‌ایم.» <span class="verse-marker">۶</span>آنگاه خداوند مارهای سمی را در بین شان فرستاد و آن‌ها را گزیدند و یک تعداد زیاد آن‌ها هلاک شدند. <span class="verse-marker">۷</span>مردم اسرائیل پیش موسی آمدند و گفتند: «ما گناه کرده‌ایم، زیرا علیه خداوند و علیه تو شکایت نموده‌ایم. پس بحضور خداوند دعا کن که ما را از شر این مارها نجات بدهد.» پس موسی برای آن‌ها دعا کرد. <span class="verse-marker">۸</span>خداوند به موسی فرمود: «یک مار برنجی بساز و بر پایه‌ای بیاویز، و هر گزیده شده‌ای که به آن نگاه کند، زنده می‌ماند.» <span class="verse-marker">۹</span>پس موسی یک مار برنجی ساخت و آن را بر سر پایه‌ای آویخت و به مجردیکه مار‌گزیده‌ای به آن نگاه می‌کرد، شفا می‌یافت. </p>
  <h3>عزیمت بسوی موآب </h3>
  <p>
    <span class="verse-marker">۱۰</span>بنی‌اسرائیل به سفر خود ادامه داده به اوبوت رسیدند و در آنجا خیمه زدند. <span class="verse-marker">۱۱</span>از آنجا به عَیی‌عباریم که در بیابان، در شرق موآب واقع بود، رفتند. <span class="verse-marker">۱۲</span>سپس به وادی زارَد آمدند و در آنجا خیمه‌های خود را برافراشتند. <span class="verse-marker">۱۳</span>بعد بطرف شمال دریای ارنون در نزدیکی سرحدات اموریان کوچ کردند. (دریای ارنون خط سرحدی بین موآبیان و اموریان است.) <span class="verse-marker">۱۴</span>در «کتاب جنگهای خداوند» در این زمینه اشاره شده است که شهر واهیب در سوفه و دره‌های ارنون <span class="verse-marker">۱۵</span>و وادی‌های آن که بسوی مناطق عار هستند، در امتداد سرحد موآب واقع‌اند. </p>
  <p>
    <span class="verse-marker">۱۶</span>سپس بنی‌اسرائیل سفر خود را به طرف بئر، یعنی چاه ادامه دادند. این همان جائی است که خداوند به موسی فرمود: «قوم اسرائیل را جمع کن و من به آن‌ها آب می‌دهم.» <span class="verse-marker">۱۷</span>آنگاه بنی‌اسرائیل این سرود را خواندند: </p>
  <p class="verse1">«ای چاه فوران کن! برایش سرود بخوانید! </p>
  <p class="verse1">
    <span class="verse-marker">۱۸</span>این چاهی است که حاکمان کندند. </p>
  <p class="verse1">با عصای شاهی و با عصای بزرگان کنده شد.» </p>
  <p>قوم اسرائیل از بیابان به متانه حرکت کردند <span class="verse-marker">۱۹</span>و از آنجا به نحلی‌ئیل و بعد به باموت رفتند. <span class="verse-marker">۲۰</span>از باموت به دره‌ای که در موآب واقع و مشرف به بیابان و کوه فِسجه است، رفتند. </p>
  <h3>شکست سیحون پادشاه و عوج پادشاه </h3>
  <h4>(همچنین در تثنیه ۲:‌۲۶‌-‌۳:‌۱۱) </h4>
  <p>
    <span class="verse-marker">۲۱</span>قوم اسرائیل نمایندگان خود را پیش سیحون، پادشاه اموریان فرستادند که این پیام را به او برسانند: <span class="verse-marker">۲۲</span>«به ما اجازه بدهید که از کشور تان عبور کنیم. ما وعده می‌دهیم که فقط از شاهراه برویم، به تاکستان‌های تان داخل نشویم و تا که در خاک شما باشیم حتی از آب شما هم ننوشیم.» <span class="verse-marker">۲۳</span>اما سیحون به آن‌ها اجازه نداد که از خاک او عبور کنند. در عوض سپاه خود را جمع کرد و به مقابلۀ اسرائیل به بیابان رفت و در ناحیۀ یاهص با آن‌ها جنگید. <span class="verse-marker">۲۴</span>مردم اسرائیل بر آن‌ها غالب شدند؛ سیحون را کشتند و کشور شان را از دریای ارنون تا دریای یبوق و تا سرحد عمونیان تصرف کردند. از آنجا پیشتر رفته نتوانستند، زیرا که سرحد عمونیان از نگاه دفاعی بسیار مستحکم بود. <span class="verse-marker">۲۵</span>بنی‌اسرائیل همه شهرهای اموریان را همراه با شهر حِشبون و دهات اطراف آن به‌دست آوردند و در آن‌ها ساکن شدند. <span class="verse-marker">۲۶</span>حِشبون پایتخت اموریان بود که سیحون قبلاً در جنگ با پادشاه سابق موآب آن را با تمام سرزمین آن‌ها تا دریای ارنون تصرف کرده بود. <span class="verse-marker">۲۷</span>خوانندگان این قصیدۀ را برای حِشبون می‌سرودند: </p>
  <p class="verse1">«به حِشبون بیائید و آنرا آباد کنید، پایتخت سیحون را بنا نمائید، <span class="verse-marker">۲۸</span>زیرا آتشی از حِشبون برخاست و شهر عارِ موآب و بلندی‌های ارنون را بلعید. <span class="verse-marker">۲۹</span>وای بر تو ای موآب! ای قوم کموش هلاک شدید. پسرانش را فراری و دخترانش را به‌دست سیحون، پادشاه اموری اسیر ساخت. <span class="verse-marker">۳۰</span>سعادت و کامرانی شان از حِشبون تا به دیبون ذوال شد و ما آن‌ها را تا نوفح که نزدیک میدِبا است از بین بردیم.» </p>
  <p>
    <span class="verse-marker">۳۱</span>به این ترتیب قوم اسرائیل در سرزمین اموریان ساکن شدند. <span class="verse-marker">۳۲</span>موسی چند نفر را به یعزیر فرستاد تا وضع آنجا را مطالعه کنند. بعد قوم اسرائیل به آنجا حمله بردند و آن شهر را با دهات اطراف آن به‌دست آوردند و باشندگان آنجا را بیرون راندند. </p>
  <p>
    <span class="verse-marker">۳۳</span>بعد برگشتند و بطرف باشان رفتند. اما عوج، پادشاه باشان با سپاه خود به مقابلۀ آن‌ها به اَدرَعی آمد. <span class="verse-marker">۳۴</span>خداوند به موسی فرمود: «از عوج نترس، زیرا من او را با مردم و سرزمین شان به‌دست تو تسلیم کرده‌ام و تو همان معامله‌ای را که با سیحون، پادشاه اموری در حِشبون کردی، با او هم بکن.» <span class="verse-marker">۳۵</span>پس بنی‌اسرائیل عوج را با پسران و ساکنین آنجا بقتل رسانیدند و احدی را زنده نگذاشتند و مُلک شان را متصرف شدند. </p>
  <a id="c22"></a>
  <h2>فصل بیست و دوم </h2>
  <h3>پادشاه موآب نمایندگان خود را پیش بِلعام می‌فرستد </h3>
  <p>
    <span class="verse-marker">۱</span>بعد از آن قوم اسرائیل به دشت موآب حرکت کردند و در شرق دریای اُردن، مقابل شهر اریحا خیمه زدند. </p>
  <p>
    <span class="verse-marker">۲-۳</span>چون بالاق، پسر صفور، پادشاهِ موآب خبر شد که تعداد بنی‌اسرائیل بسیار زیاد است و چه بلائی را بر سر اموریان آوردند، او و موآبیان بسیار ترسیدند. <span class="verse-marker">۴-۵</span>موآبیان به سرکردگان مدیان پیام فرستاده گفتند: «این گروه بزرگ مثل گاوی که سبزه را می‌جود، ما را خواهد خورد.» پس بالاق، پادشاه موآب پیامی به بِلعام، پسر بِعور در فتور که در کنار دریای فرات واقع است، فرستاده گفت: «یک گروه بزرگی از کشور مصر آمده‌اند و در همه جا پراگنده شده و در نزدیکی ما جا گرفته‌اند. <span class="verse-marker">۶</span>حالا ما از تو خواهش می‌کنیم که بیائی و این قوم را لعنت کنی، زیرا آن‌ها از ما قویتر هستند. شاید به این ترتیب من بتوانم آن‌ها را شکست بدهم و از این سرزمین بیرون برانم. ما می‌دانیم کسی را که برکت بدهی، برکت می‌بیند و هر کسی را که تو نفرین کنی، نفرین می‌شود.» </p>
  <p>
    <span class="verse-marker">۷</span>پس رهبران موآب و مدیان با یک مبلغ پول بعنوان مزد فالبینی، پیش بِلعام رفتند و پیام بالاق را به او رساندند. <span class="verse-marker">۸</span>بِلعام به آن‌ها گفت: «امشب همینجا بمانید و فردا آنچه را که خداوند به من بفرماید، به شما می‌گویم.» پس نمایندگان موآب شب را با بِلعام بسر بردند. <span class="verse-marker">۹</span>همان شب خدا پیش بِلعام آمد و فرمود: «این مردان کیستند؟» <span class="verse-marker">۱۰</span>بِلعام جواب داد: «اینها نمایندگان بالاق، پادشاه موآب هستند. او آن‌ها را فرستاده است و می‌گوید <span class="verse-marker">۱۱</span>که یک گروه کثیر مردم از مصر آمده و در همه جا پراگنده شده‌اند و از من خواهش کرده است که بروم و آن‌ها را نفرین کنم تا او بتواند با آن‌ها بجنگد و آن‌ها را از آنجا براند.» <span class="verse-marker">۱۲</span>خدا به او فرمود: «تو نباید با آن‌ها بروی و آن قوم را نفرین کنی، زیرا من آن‌ها را برکت داده‌ام.» </p>
  <p>
    <span class="verse-marker">۱۳</span>پس بِلعام صبح روز دیگر برخاسته پیش فرستادگان بالاق رفت و به آن‌ها گفت: «به وطن تان برگردید، زیرا خداوند اجازه نداد که با شما بروم.» <span class="verse-marker">۱۴</span>نمایندگان بالاق دوباره به وطن خود عودت کردند و به او گفتند: «بِلعام نخواست که بیاید.» </p>
  <h3>خداوند به بِلعام اجازۀ رفتن را می‌دهد </h3>
  <p>
    <span class="verse-marker">۱۵</span>بار دیگر بالاق یک تعداد دیگر را که بزرگتر و محترم‌تر بودند فرستاد. <span class="verse-marker">۱۶</span>آن‌ها به بِلعام گفتند: «بالاق از تو استدعا می‌کند که بیائی. <span class="verse-marker">۱۷</span>او از تو با احترام پذیرائی می‌کند و هر امری که تو بفرمائی بجا می‌آورد. لطفاً بیا و این قوم را نفرین کن.» <span class="verse-marker">۱۸</span>بِلعام به آن‌ها گفت: «اگر بالاق قصر خود را پُر از طلا و نقره کند و به من ببخشد، از امر خداوند، خدای خود سرپیچی نمی‌کنم. <span class="verse-marker">۱۹</span>ولی بازهم شب را اینجا بمانید تا بدانم که خداوند چه هدایتی به من می‌دهد.» <span class="verse-marker">۲۰</span>خدا همان شب به بِلعام گفت: «حالا که این مردان دوباره آمده‌اند، برخیز و با آن‌ها برو، اما فقط آنچه که من به تو می‌گویم بکنی.» </p>
  <h3>بِلعام و الاغش </h3>
  <p>
    <span class="verse-marker">۲۱</span>پس بِلعام صبح برخاست. الاغ خود را پالان کرد و با فرستادگان بالاق براه افتاد. <span class="verse-marker">۲۲</span>اما خداوند از رفتن بِلعام قهر شد و فرشتۀ خود را بسر راه او فرستاد و راه را بر او بست. بِلعام در حالیکه بر الاغ خود سوار بود و دو نوکرش همراه او بودند، به پیش می‌رفتند. <span class="verse-marker">۲۳</span>در همین اثنا الاغ بِلعام فرشتۀ خداوند را دید که شمشیری در دست دارد و بسر راه ایستاده است. آنگاه الاغ از جاده رم کرد و به مزرعه‌ای رفت. بِلعام الاغ را زد و آن را دوباره به جاده برگرداند. <span class="verse-marker">۲۴</span>بعد فرشتۀ خدا در یک جائیکه جاده تنگ می‌شد و در دو طرف آن دیوارهای دو تاکستان قرار داشتند، ایستاد. <span class="verse-marker">۲۵</span>چون الاغ دید که فرشتۀ خداوند آنجا ایستاده است، خود را به دیوار چسپاند و پای بِلعام را به آن فشرد. بِلعام دوباره الاغ را زد. <span class="verse-marker">۲۶</span>آنوقت فرشته پیش رفت و در یک جای تنگتر ایستاد که الاغ به هیچوجه نمی‌توانست از آنجا عبور کند. <span class="verse-marker">۲۷</span>الاغ در بین جاده خوابید و بِلعام قهر شد و با چوب دست خود، الاغ را زد. <span class="verse-marker">۲۸</span>آنگاه خداوند، الاغ را به حرف زدن آورد و الاغ به بِلعام گفت: «گناه من چیست که مرا سه بار زدی؟» <span class="verse-marker">۲۹</span>بِلعام جواب داد: «تو مرا مسخره کردی. ای کاش یک شمشیر می‌داشتم که ترا در همینجا می‌کشتم.» <span class="verse-marker">۳۰</span>الاغ به بِلعام گفت: «آیا من همان الاغی نیستم که تمام عمر بر آن سوار شده‌ای؟ آیا هرگز چنین کاری کرده‌ام؟» بِلعام جواب داد: «نی.» <span class="verse-marker">۳۱</span>آنوقت خداوند چشمان بِلعام را باز کرد و بِلعام فرشتۀ خداوند را دید که شمشیر به‌دست سر راه ایستاده است و او پیشروی او رو به خاک افتاد. <span class="verse-marker">۳۲</span>فرشته به او گفت: «چرا الاغت را سه مرتبه زدی؟ من به خاطری آمده‌ام تا ترا از رفتن باز دارم، زیرا این سفر تو از روی بی‌اطاعتی است. <span class="verse-marker">۳۳</span>این الاغ سه مرتبه مرا دید و از سر راه من دور شد. اگر این الاغ این کار را نمی‌کرد، ترا می‌کشتم و آن را زنده می‌گذاشتم.» <span class="verse-marker">۳۴</span>بِلعام به فرشته گفت: «من گناه کرده‌ام. من متوجه نشدم که در سر راه ایستاده بودی. حالا اگر با رفتن من موافق نیستی، من به خانۀ خود بر‌می‌گردم.» <span class="verse-marker">۳۵</span>فرشتۀ خداوند به او فرمود: «با این مردان برو، اما فقط چیزی را که من به تو می‌گویم، بگو.» پس بِلعام با فرستادگان بالاق حرکت کرد. </p>
  <h3>بِلعام بالاق را ملاقات می‌کند </h3>
  <p>
    <span class="verse-marker">۳۶</span>چون بالاق خبر شد که بِلعام می‌آید، به استقبال او به شهر موآب، در کنار دریای ارنون واقع در سرحد کشور رفت. <span class="verse-marker">۳۷</span>بالاق از بِلعام پرسید: «چرا بار اولیکه قاصدانم را فرستادم نیامدی؟ آیا فکر می‌کردی که من به عزت تو رسیده نمی‌توانم؟» <span class="verse-marker">۳۸</span>بِلعام جواب داد: «حالا پیش تو آمده‌ام، اما قدرت آن را ندارم که چیزی بگویم و من فقط چیزی را که خداوند به من بفرماید می‌گویم.» <span class="verse-marker">۳۹</span>پس بِلعام همراه بالاق به شهر حزوت رفت. <span class="verse-marker">۴۰</span>در آنجا بالاق گاو و گوسفند را قربانی کرد و گوشت آن‌ها را برای بِلعام و رهبرانی که با او بودند فرستاد. </p>
  <p>
    <span class="verse-marker">۴۱</span>فردای آن بالاق بِلعام را بسر کوه بموت‌بعل بُرد تا از آنجا یک تعداد قوم اسرائیل را ببیند. </p>
  <a id="c23"></a>
  <h2>فصل بیست و سوم </h2>
  <h3>خطابۀ اول بِلعام </h3>
  <p>
    <span class="verse-marker">۱</span>بِلعام به بالاق گفت: «در اینجا هفت قربانگاه بساز و برای من هفت گاو و هفت قوچ آماده کن.» <span class="verse-marker">۲</span>بالاق طبق هدایت او رفتار کرد و آن‌ها بر هر قربانگاه یک گاو و یک قوچ را قربانی کردند. <span class="verse-marker">۳</span>بعد بِلعام به بالاق گفت: «در کنار قربانی سوختنی خود بایست و من می‌روم تا ببینم که آیا خداوند به ملاقات من می‌آید یا نه. هر چه که او به من بفرماید ترا آگاه می‌سازم.» پس بِلعام تنها بالای تپه‌ای رفت <span class="verse-marker">۴</span>و در آنجا خدا او را ملاقات کرد. بِلعام به او گفت: «من هفت قربانگاه تهیه کردم و بر هر کدام آن‌ها یک گاو و یک قوچ را قربانی کردم.» <span class="verse-marker">۵</span>خداوند به بِلعام فرمود که چه بگوید و او را دوباره پیش بالاق فرستاد تا پیام او را برساند. <span class="verse-marker">۶</span>پس بِلعام پیش بالاق که با تمام بزرگان موآب در کنار قربانی سوختنی خود ایستاده بود برگشت <span class="verse-marker">۷</span>و خطابۀ خود را این چنین ایراد کرد: </p>
  <p class="verse1">«بالاق مرا از کشور ارام، از کوههای مشرق آورد. به من گفت: «بیا و یعقوب را بخاطر من نفرین کن. بیا و قوم اسرائیل را لعنت بفرست.» <span class="verse-marker">۸</span>چطور می‌توانم قومی را نفرین کنم که خدا نفرین نکرده است؟ چگونه می‌توانم مردمی را لعنت کنم که خدا لعنت نکرده است؟ <span class="verse-marker">۹</span>از فراز کوهها آن‌ها را می‌بینم، از بالای تپه‌ها آن‌ها را تماشا می‌کنم. آن‌ها مردمی هستند که تنها زندگی می‌کنند، خود را در جملۀ اقوام دیگر بشمار نمی‌آورند. <span class="verse-marker">۱۰</span>آن‌ها مانند غبار‌اند، بی‌شمار و بی‌حساب. ای کاش این سعادت را می‌داشتم که مثل یکی از افراد قوم برگزیدۀ خدا بمیرم. ای کاش عاقبت من مثل عاقبت آن‌ها باشد.» </p>
  <p>
    <span class="verse-marker">۱۱</span>بالاق از بِلعام پرسید: «این چه کاری بود که تو به من کردی؟ من به تو گفتم که دشمنانم را نفرین کنی، اما تو آن‌ها را برکت دادی.» <span class="verse-marker">۱۲</span>بِلعام جواب داد: «من فقط آنچه را که خداوند به من الهام فرمود بر زبان آوردم.» </p>
  <h3>خطابۀ دوم بِلعام </h3>
  <p>
    <span class="verse-marker">۱۳</span>بعد بالاق به او گفت: «بیا که ترا به یک جای دیگر ببرم. از آنجا تنها یک قسمت قوم اسرائیل را می‌بینی. از همانجا آن‌ها را برای من نفرین کن.» <span class="verse-marker">۱۴</span>پس بالاق او را به مزرعۀ صوفیم که بر کوه فِسجه واقع است بُرد. در آنجا هفت قربانگاه ساخت و بر هر کدام آن‌ها یک گاو و یک قوچ را قربانی کرد. <span class="verse-marker">۱۵</span>بِلعام به پادشاه گفت: «تو در همینجا کنار قربانی سوختنی‌ات بایست. من در آنجا برای ملاقات خداوند می‌روم.» <span class="verse-marker">۱۶</span>خداوند به ملاقات بِلعام آمد و به او فرمود که پیام او را به بالاق برساند. <span class="verse-marker">۱۷</span>بِلعام پیش بالاق که با بزرگان موآب کنار قربانی سوختنی ایستاده بود، برگشت. بالاق از او پرسید: «خداوند چه فرمود؟» <span class="verse-marker">۱۸</span>بِلعام این چنین بیان کرد: </p>
  <p class="verse1">«ای بالاق، برخیز و بشنو! ای پسر صفور به من گوش بده! <span class="verse-marker">۱۹</span>خدا بشر نیست که دروغ بگوید، یا بنی‌آدم نیست که عقیدۀ خود را تغییر بدهد. به وعده‌ای که می‌دهد، وفا می‌کند. <span class="verse-marker">۲۰</span>به من امر فرموده است که آن‌ها را برکت بدهم. او به آن‌ها برکت داده است و من آن را تغییر داده نمی‌توانم. <span class="verse-marker">۲۱</span>او در آیندۀ اسرائیل بدبختی و مشکلاتی نمی‌بیند خداوند، خدای شان با آن‌ها است. آن‌ها او را به عنوان پادشاه خویش اعلام می‌کنند. <span class="verse-marker">۲۲</span>خدائی که آن‌ها را از مصر بیرون آورد قوی و نیرومند است. <span class="verse-marker">۲۳</span>کسی نمی‌تواند اسرائیل را جادو کند و افسون کسی بر آن‌ها کارگر نیست. دربارۀ اسرائیل می‌گویند: «خدا چه کارهائی برای آن‌ها کرده است.» <span class="verse-marker">۲۴</span>این قوم را ببینید که مثل شیر ماده بر‌می‌خیزند و مانند شیر نر بپا می‌ایستند. تا وقتی که شکار خود را نخورند و خون کشته‌شدگان خود را ننوشند، نمی‌خوابند.» </p>
  <p>
    <span class="verse-marker">۲۵</span>بالاق به بِلعام گفت: «نه آن‌ها را نفرین کن و نه به آن‌ها برکت بده.» <span class="verse-marker">۲۶</span>بِلعام در جوابش گفت: «من برایت گفتم که آنچه را خداوند به من الهام کند، آن را می‌گویم.» </p>
  <h3>خطابۀ سوم بِلعام </h3>
  <p>
    <span class="verse-marker">۲۷</span>آنگاه بالاق به او گفت: «حالا بیا که به یک جای دیگر برویم، شاید مورد پسند خدا باشد و به تو اجازه بدهد که قوم اسرائیل را نفرین کنی.» <span class="verse-marker">۲۸</span>پس بالاق او را بر قلۀ فغور که مشرف به بیابان بود، بُرد. <span class="verse-marker">۲۹</span>بِلعام به او گفت که هفت قربانگاه بسازد و هفت گاو و هفت قوچ را برای قربانی آماده کند. <span class="verse-marker">۳۰</span>و بالاق مطابق هدایت او عمل کرد. </p>
  <a id="c24"></a>
  <h2>فصل بیست و چهار </h2>
  <p>
    <span class="verse-marker">۱</span>وقتی بِلعام دید که خداوند از برکت دادن به اسرائیل خوشنود شده است، مثل دفعات پیش به فال و افسون متوصل نشد، بلکه رو بطرف بیابان کرد <span class="verse-marker">۲</span>و قوم اسرائیل را دید که قبیله‌قبیله در آنجا خیمه زده‌اند. آنگاه روح خدا بر او نازل شد <span class="verse-marker">۳</span>و این کلام بر زبانش جاری شد: </p>
  <p class="verse1">«وحی بِلعام پسر بِعور، وحی آن مردی که چشمانش باز شد؛ <span class="verse-marker">۴</span>وحی کسی که سخنان خدا را شنید، و رؤیائی را دید که خدای قادر مطلق نشان داد؛ رو به خاک افتاد و چشمانش باز شد. <span class="verse-marker">۵</span>ای بنی‌اسرائیل، خیمه‌های تان چقدر زیبا هستند! مساکن شما چقدر قشنگ‌اند. مانند باغهای کنار دریا، <span class="verse-marker">۶</span>همچون درختان عود که خداوند به‌دست خود غرس کرده باشد، و چون درختان سرو کنار جویهای آب، در برابر چشمان من قرار دارند. <span class="verse-marker">۷</span>دلوهای شان از آب لبریز می‌گردند. بذرهای شان با آب فراوان آبیاری می‌شوند. پادشاه آن‌ها بزرگتر از اَجاج می‌باشد و سلطنت شان مترقی می‌شود. <span class="verse-marker">۸</span>خدا آن‌ها را از مصر بیرون آورد. آن‌ها قدرتی مانند گاو وحشی دارند، و دشمنان خود را می‌بلعند. استخوان‌های شان را می‌شکنند و خُرد می‌کنند. با تیرهای خود آن‌ها را به زمین می‌دوزند. <span class="verse-marker">۹</span>مانند شیر می‌خوابند و کسی جرأت آن را ندارد که آن‌ها را بیدار کند. کسی که ترا برکت بدهد، برکت ببیند و لعنت باد بر کسی که ترا لعنت کند.» </p>
  <p>
    <span class="verse-marker">۱۰</span>آتش خشم بالاق بر بِلعام افروخته شد و در حالیکه دستهای خود را بهم می‌زد به بِلعام گفت: «من ترا فراخواندم که دشمن مرا نفرین کنی، اما تو برعکس، سه بار آن‌ها را برکت دادی. <span class="verse-marker">۱۱</span>از اینجا زود برو و به خانه‌ات برگرد. من گفتم که به تو پاداش خوبی بدهم، اما خدا ترا از آن محروم ساخت.» <span class="verse-marker">۱۲</span>بِلعام گفت: «من به قاصدانت گفتم <span class="verse-marker">۱۳</span>که اگر تو قصر خود را پُر از طلا و نقره کنی و به من بدهی، من نمی‌توانم از فرمان خداوند سرکشی نمایم و یا به دل خود کاری کنم. من هر چه را که خداوند بفرماید می‌گویم. <span class="verse-marker">۱۴</span>حالا پیش قوم خود می‌روم، اما باید بدانی که در آینده قوم اسرائیل چه بلائی بر سر مردم تو می‌آورند.» </p>
  <h3>خطابۀ چهارم بِلعام </h3>
  <p>
    <span class="verse-marker">۱۵</span>آنگاه بِلعام چنین پیشگوئی کرد: </p>
  <p class="verse1">«این است وحی بِلعام پسر بِعور، وحی مردی که چشمانش باز شد، وحی آن کسی که سخنان خدا را شنید <span class="verse-marker">۱۶</span>و خدای متعال به او حکمت آموخت و رؤیائی را دید که خدای قادر مطلق به او نشان داد. او رو به خاک افتاد و چشمانش باز شد. <span class="verse-marker">۱۷</span>او را خواهم دید، اما نه حالا، او را تماشا خواهم کرد، ولی نه از نزدیک. پادشاهی همچون ستارۀ درخشانی در اسرائیل ظهور می‌کند. او سرکردگان موآب را شکست می‌دهد. مردم آشوبگر را سرکوب می‌کند، <span class="verse-marker">۱۸</span>و دشمنان خود را در ادوم شکست می‌دهد، مُلک و دارائی شان را تصرف می‌کند، <span class="verse-marker">۱۹</span>اسرائیل به فتوحات خود ادامه می‌دهد، دشمنان را پایمال می‌سازد و یکنفر را هم زنده نمی‌گذارد.» </p>
  <p>
    <span class="verse-marker">۲۰</span>بعد بِلعام رو بطرف عمالیقیان نموده و این چنین پیشگوئی کرد: «عمالیقیان مقتدرترین همه اقوام بودند، اما سرانجام همه هلاک می‌شوند.» </p>
  <p>
    <span class="verse-marker">۲۱</span>سپس به قَینی ها نظر انداخت و این چنین پیشگوئی کرد: «جای سکونت شما مستحکم است و آشیانۀ تان بر صخره‌ای قرار دارد. <span class="verse-marker">۲۲</span>اما ای قَینی ها از بین می‌روید و لشکر نیرومند آشوریان شما را به اسارت می‌برد.» </p>
  <p>
    <span class="verse-marker">۲۳</span>بِلعام با این سخنان به پیشگوئی خود پایان بخشید: «افسوس که وقتی خدا این کار را انجام بدهد، هیچ کسی زنده نخواهد بود. <span class="verse-marker">۲۴</span>کشتی‌ها از سواحل قبرس می‌آیند آشور و عِبِر را سرکوب می‌سازند، اما خود آن‌ها هم نابود می‌شوند.» </p>
  <p>
    <span class="verse-marker">۲۵</span>بعد بِلعام برخاست و به وطن خود برگشت و بالاق هم براه خود رفت. </p>
  <a id="c25"></a>
  <h2>فصل بیست و پنجم </h2>
  <h3>بت‌پرستی قوم اسرائیل </h3>
  <p>
    <span class="verse-marker">۱</span>در زمانی که قوم اسرائیل در شِطیم می‌زیستند، مردان آن‌ها با دختران موآب زنا می‌کردند. <span class="verse-marker">۲</span>این دخترها آن‌ها را دعوت می‌کردند تا در مراسم قربانی که برای بتهای شان برگزار می‌شد شرکت کنند. مردان اسرائیلی گوشت قربانی را می‌خوردند و بتهای شان را می‌پرستیدند. <span class="verse-marker">۳</span>به مرور زمان تمام قوم اسرائیل به پرستش بت بعل‌فغور شروع کردند. بنابران، خشم خداوند بشدت بر قوم اسرائیل افروخته شد <span class="verse-marker">۴</span>و به موسی فرمود: «همۀ سرکردگان قبایل اسرائیل را در روز روشن در حضور من اعدام کنید تا خشم سهمگین من از سر قوم اسرائیل دور شود.» <span class="verse-marker">۵</span>موسی به قضات اسرائیل گفت: «تمام کسانی را که بت بعل‌فغور را پرستش کرده‌اند اعدام کنید.» </p>
  <p>
    <span class="verse-marker">۶</span>سپس یکی از مردان اسرائیلی در برابر چشمان موسی و تمام مردمی که در پیشروی خیمۀ عبادت گریه می‌کردند، یک زن مدیانی را با خود به اردوگاه آورد. <span class="verse-marker">۷</span>وقتی فینِحاس، پسر اَلِعازار، نواسۀ هارون کاهن این را دید، نیزه‌ای را به‌دست گرفت <span class="verse-marker">۸</span>و بدنبال آن مرد بدرون خیمه رفت و نیزه را در بدن هردوی آن‌ها فروبُرد و به این ترتیب بلا از سر مردم اسرائیل رفع شد. <span class="verse-marker">۹</span>اما با‌آنهم بیست و چهار هزار نفر شان در اثر آن بلا تلف شدند. </p>
  <p>
    <span class="verse-marker">۱۰-۱۱</span>خداوند به موسی فرمود: «فینِحاس، پسر اَلِعازار، نواسۀ هارون کاهن، قهر مرا فرونشاند. او نخواست که بغیر از من خدای دیگری را پرستش کند، بنابران، من هم قوم اسرائیل را تلف نکردم. <span class="verse-marker">۱۲-۱۳</span>پس به او بگو که چون او حرمت مرا حفظ کرد و باعث شد که من گناه قوم اسرائیل را ببخشم، من با او یک پیمان ابدی می‌بندم که او و اولاده‌اش برای همیشه کاهن باشند.» </p>
  <p>
    <span class="verse-marker">۱۴</span>نام مرد اسرائیلی که با آن زن مدیانی کشته شد زِمری بود. او پسر سالو، یکی از رؤسای قبیلۀ شمعون بود. <span class="verse-marker">۱۵</span>زن مدیانی هم کُزبی نام داشت و دختر صور، یکی از بزرگان مدیان بود. </p>
  <p>
    <span class="verse-marker">۱۶</span>خداوند به موسی فرمود: <span class="verse-marker">۱۷</span>«مدیان را سرکوب کن و همۀ شان را از بین ببر، <span class="verse-marker">۱۸</span>زیرا آن‌ها با حیله و نیرنگ شما را گمراه ساختند و به پرستش بت بعل‌فغور تشویق کردند و واقعۀ مرگ کُزبی این امر را ثابت می‌سازد.» </p>
  <a id="c26"></a>
  <h2>فصل بیست و ششم </h2>
  <h3>دومین سرشماری </h3>
  <p>
    <span class="verse-marker">۱</span>بعد از آنکه بلا رفع شد، خداوند به موسی و اَلِعازار، پسر هارون کاهن فرمود: <span class="verse-marker">۲</span>«تمام مردان اسرائیلی را، از بیست ساله به بالا سرشماری کنید تا معلوم شود که از هر قبیله چند نفر به جنگ رفته می‌توانند.» <span class="verse-marker">۳-۴</span>پس موسی و اَلِعازار کاهن به رؤسای قبایل اسرائیل که در دشت موآب در کنار دریای اُردن، مقابل اریحا اردو زده بودند فرمان داد که سرشماری را شروع کنند. </p>
  <p>نتیجۀ سرشماری مردان اسرائیل که از مصر آمدند به این قرار بود: </p>
  <p>
    <span class="verse-marker">۵-۹</span>از قبیلۀ رؤبین (پسر اول یعقوب): خانواده‌های حنوک، فَلو، حِزرون و کَرمی جزو این قبیله بودند و تعداد شان چهل و سه هزار و هفتصد و سی نفر بود. یکی از اولادۀ فَلو اِلیاب نام داشت که پدر نموئیل، داتان و ابیرام بود. داتان و ابیرام، دو نفر از رهبران، با همدستی قورح علیه موسی و هارون شورش نمودند و با این کار خود به خداوند اهانت کردند. <span class="verse-marker">۱۰</span>همان بود که زمین چاک شد و آن‌ها را در خود فروبُرد و همچنین آتشی از جانب خداوند آمد و دو صد پنجاه نفر را خاکستر ساخت. این اخطاری بود به سایر قوم اسرائیل. <span class="verse-marker">۱۱</span>اما پسران قورح کشته نشدند. </p>
  <p>
    <span class="verse-marker">۱۲-۱۴</span>خانواده‌های نموئیل، یامین، یاکین، زِرَح و شائول مربوط قبیلۀ شمعون بودند و تعداد شان به بیست و دو هزار و دوصد نفر می‌رسید. </p>
  <p>
    <span class="verse-marker">۱۵-۱۸</span>خانواده‌های صَفون، حجی، شونی، اُزنی، عیری، ارودی و ارئیلی جزو قبیلۀ جاد بشمار می‌رفتند و تعداد شان چهل هزار و پنجصد نفر بود. </p>
  <p>
    <span class="verse-marker">۱۹-۲۲</span>خانواده‌های شیله، فارَص، زِرَح، حِزرون و حامول جزو قبیلۀ یهودا بودند. (دو پسر یهودا، عیر و اونان در سرزمین کنعان مردند و شامل آن‌ها نبودند.) تعداد این خانواده‌ها به هفتاد و شش هزار و پنجصد نفر می‌رسید. </p>
  <p>
    <span class="verse-marker">۲۳-۲۵</span>خانواده‌های تولَع، فُوَه، یاشوب و شِمرون مربوط قبیلۀ ایسَسکار بودند و تعداد شان به شصت و چهار هزار و سیصد نفر می‌رسید. </p>
  <p>
    <span class="verse-marker">۲۶-۲۷</span>خانواده‌های سارَد، ایلون و یحلی‌ئیل جزو قبیلۀ زبولون بودند و تعداد شان به شصت هزار و پنجصد نفر بالغ می‌شد. </p>
  <p>
    <span class="verse-marker">۲۸</span>قبیلۀ یوسف پدر مَنَسّی و افرایم. <span class="verse-marker">۲۹</span>مَنَسّی پدر ماخیر و ماخیر پدر جلعاد بود. <span class="verse-marker">۳۰</span>خانواده‌های ایعَزَر، حالَق، <span class="verse-marker">۳۱</span>اَسرِی‌ئیل، شکیم، <span class="verse-marker">۳۲</span>شَمیداع و حافر اولادۀ جلعاد بودند. <span class="verse-marker">۳۳</span>صَلفُحاد، پسر حافر پسری نداشت، اما دارای پنج دختر بنامهای محله، نوعه، حُجله، ملکه و تِرزه بود. <span class="verse-marker">۳۴</span>تعداد این خانواده‌ها پنجاه و دو هزار و هفتصد نفر بود. </p>
  <p>
    <span class="verse-marker">۳۵-۳۷</span>خانواده‌های شوتالح، باکَر و تاحَن مربوط قبیلۀ افرایم بودند. یکی از خانواده‌های شوتالح عیرانی‌ها بودند. تعداد این خانواده‌ها به سی و دو هزار و پنجصد نفر بالغ می‌شد. </p>
  <p>
    <span class="verse-marker">۳۸-۴۱</span>خانواده‌های باِلَع، اشبیل، اَحیرام، شَفوفام و حوفام مربوط قبیلۀ بنیامین بودند. خانواده‌های اَرد و نعمان اولادۀ باِلَع بودند. تعداد افراد این خانواده‌ها به چهل و پنج هزار و ششصد نفر می‌رسید. </p>
  <p>
    <span class="verse-marker">۴۲-۴۳</span>خانوادۀ شوحام که تعداد شان به شصت و چهار هزار و چهارصد نفر بالغ می‌رسید، مربوط قبیلۀ دان بود. </p>
  <p>
    <span class="verse-marker">۴۴-۴۷</span>خانواده‌های یِمنَه، یشوی، بَریعه، حابر و ملکی‌ئیل جزو قبیلۀ اَشیر بودند. (اَشیر دختری هم بنام ساره داشت.) تعداد آن‌ها پنجاه و سه هزار و چهارصد بود. </p>
  <p>
    <span class="verse-marker">۴۸-۵۰</span>خانواده‌های یاهز‌ئیل، جونی، یزر و شِلیم مربوط قبیلۀ نفتالی بود و تعداد شان به چهل و پنج هزار و چهارصد نفر می‌رسید. </p>
  <p>
    <span class="verse-marker">۵۱</span>پس مجموع تمام مردان قوم اسرائیل ششصد و یک هزار و هفتصد و سی نفر بود. </p>
  <p>
    <span class="verse-marker">۵۲-۵۳</span>خداوند به موسی فرمود: «این سرزمین را به تناسب تعداد هر قبیله بین شان تقسیم کن. <span class="verse-marker">۵۴-۵۶</span>تقسیمات زمین باید بقید قرعه صورت بگیرد و به قبیلۀ بزرگتر زمین زیادتر و به قبیلۀ کوچکتر زمین کمتر داده شود.» </p>
  <p>
    <span class="verse-marker">۵۷</span>قبیلۀ لاوی متشکل از خانواده‌های جرشون، قهات و مَراری بود. <span class="verse-marker">۵۸</span>خانواده‌های لِبنی، حبرون، مَحلی، موشی و قورَح هم جزو قبیلۀ لاوی بودند. قَهات پدر عمرام بود. <span class="verse-marker">۵۹</span>عمرام با یوکابد، دختر لاوی که در مصر تولد شده بود ازدواج کرد. او برای عمرام دو پسر بنامهای موسی و هارون و همچنین یک دختر بنام مریم بدنیا آورد. <span class="verse-marker">۶۰</span>هارون چهار پسر بنامهای ناداب، ابیهو، اَلِعازار و ایتامار داشت. <span class="verse-marker">۶۱</span>ناداب و ابیهو وقتی آتش غیر مجاز را برای خداوند تقدیم کردند، مردند. <span class="verse-marker">۶۲</span>تعداد افراد ذکور لاوی، از یک ماهه به بالا بیست و سه هزار نفر بود. اما لاویان جدا از قبایل دیگر اسرائیل سرشماری شدند، زیرا به آن‌ها مُلک و دارائی در سرزمین اسرائیل داده نشد. </p>
  <p>
    <span class="verse-marker">۶۳</span>این بود نتیجۀ سرشماری که توسط موسی و اَلِعازار در دشت موآب در کنار دریای اُردن، مقابل اریحا صورت گرفت. <span class="verse-marker">۶۴</span>در تمام این سرشماری حتی یک نفر هم از آن اشخاصی که قبلاً توسط موسی و هارون کاهن در صحرای سینا سرشماری شده بودند وجود نداشت، <span class="verse-marker">۶۵</span>زیرا خداوند فرموده بود که تمام آن کسان، به استثنای کالیب، پسر یَفُنه و یوشع، پسر نون در بیابان می‌میرند. </p>
  <a id="c27"></a>
  <h2>فصل بیست و هفتم </h2>
  <h3>دختران صَلفُحاد </h3>
  <p>
    <span class="verse-marker">۱</span>محله، نوعه، حُجله، مِلکه و تِرزه دختران صَلفُحاد بودند. صَلفُحاد پسر حافر بود و حافر پسر جلعاد، نواسۀ ماخیر و کواسۀ مَنَسّی و مَنَسّی یکی از پسران یوسف بود. <span class="verse-marker">۲</span>یک روز این دخترها به دروازۀ خیمۀ حضور خداوند رفتند در برابر موسی، اَلِعازار کاهن، رؤسای قبایل و سایر مردمی که در آنجا حضور داشتند، ایستادند و عرض کردند: <span class="verse-marker">۳</span>«پدر ما در بیابان مُرد و پسری نداشت. او در جملۀ پیروان قورَح نبود که برضد خداوند تمرد کردند. او بخاطر گناه خودش مُرد. <span class="verse-marker">۴</span>پس چرا نام پدر ما فقط برای اینکه پسری نداشت از بین قبیله‌اش محو شود؟ ما خواهش می‌کنیم که برای ما هم مثل خویشاوندان پدر ما مُلک و دارائی داده شود.» </p>
  <p>
    <span class="verse-marker">۵</span>موسی عرض حال آن‌ها را بحضور خداوند تقدیم کرد <span class="verse-marker">۶</span>و خداوند به موسی فرمود: <span class="verse-marker">۷</span>«دختران صَلفُحاد حق بجانب هستند. به آن‌ها هم در بین اقوام شان ملک و دارائی بده. همان حقی را که پدر شان داشت تسلیم آن‌ها بکن. <span class="verse-marker">۸</span>به قوم اسرائیل بگو که هرگاه مردی می‌میرد و پسری از خود بجا نمی‌گذارد، باید میراث او به دخترش برسد. <span class="verse-marker">۹</span>اگر دختر نداشته باشد ملک دارائی‌اش به برادرانش تعلق می‌گیرد. <span class="verse-marker">۱۰</span>اگر برادر نداشته باشد به کاکاهایش داده شود <span class="verse-marker">۱۱</span>و اگر کاکا یا برادر هم نداشته باشد، پس دارائی‌اش به نزدیکترین خویشاوندان او سپرده شود. من خداوند، به تو امر می‌کنم تا به مردم اسرائیل بگوئی که باید این قانون را رعایت کنند.» </p>
  <h3>یوشع بحیث جانشین موسی انتخاب می‌شود </h3>
  <h4>(همچنین در تثنیه ۳۱:‌۱‌-‌۸) </h4>
  <p>
    <span class="verse-marker">۱۲</span>خداوند به موسی فرمود: «بر سر کوه عباریم برو و از آنجا سرزمینی را که به قوم اسرائیل داده‌ام ببین. <span class="verse-marker">۱۳</span>بعد از آنکه آن را دیدی مثل برادرت هارون تو هم می‌میری. <span class="verse-marker">۱۴</span>زیرا که هر دوی تان در بیابان صین امر مرا بجا نیاوردید و وقتی که قوم اسرائیل علیه من در مریبه شورش کردند، در حضور آن‌ها به تقدس و پاکی من احترام نکردید.» (مریبه چشمه ساری است در قادِش واقع در بیابان صین.) </p>
  <p>
    <span class="verse-marker">۱۵-۱۶</span>موسی بحضور خداوند عرض کرد: «ای خداوند، خدائی که سرچشمۀ حیات تمام بشر هستی، از تو استدعا می‌کنم که شخصی را بعنوان هادی و راهنمای این قوم انتخاب کنی، <span class="verse-marker">۱۷</span>تا بتواند آن‌ها را در همه امور هدایت کند، از آن‌ها مراقبت نماید و قوم برگزیدۀ تو مانند گوسفندانِ بی‌چوپان نماند.» </p>
  <p>
    <span class="verse-marker">۱۸</span>خداوند به او فرمود: «برو دست خود را بر یوشع، پسر نون که روح من در او قرار دارد، بگذار. <span class="verse-marker">۱۹</span>بعد او را پیش اَلِعازار کاهن و تمام قوم ببر و در حضور همگی به عنوان پیشوای قوم تعیین کن. <span class="verse-marker">۲۰</span>بعضی از اختیارات خود را به او بده تا تمام مردم اسرائیل از او اطاعت نمایند. <span class="verse-marker">۲۱</span>او باید برای گرفتن هدایت از من پیش اَلِعازار برود. من بوسیلۀ اوریم با اَلِعازار صحبت می‌کنم و العازار اوامر مرا به یوشع می‌رساند و به این ترتیب، من آن‌ها را هدایت می‌کنم.» <span class="verse-marker">۲۲</span>موسی طبق فرمان خداوند عمل کرد. او یوشع را در حضور اَلِعازار کاهن و تمام قوم اسرائیل آورد. <span class="verse-marker">۲۳</span>قرار امر خداوند بر سر او دست خود را گذاشت و او را بعنوان رهبر قوم تعیین کرد. </p>
  <a id="c28"></a>
  <h2>فصل بیست و هشتم </h2>
  <h3>مراسم قربانی روزانه </h3>
  <h4>(همچنین در خروج ۲۹:‌۳۸‌-‌۴۶) </h4>
  <p>
    <span class="verse-marker">۱-۲</span>خداوند به موسی فرمود که به قوم اسرائیل این چنین هدایت بدهد: قربانی‌هائی که بر آتش به خدا تقدیم می‌کنید خوراک من است و مرا خوشنود می‌سازند، پس باید در موقع معین و مطابق هدایت خداوند تقدیم شوند. <span class="verse-marker">۳</span>این قربانی باید دو برۀ نر یکساله و بی‌عیب باشد و هر روز بعنوان قربانی سوختنی تقدیم شود. <span class="verse-marker">۴</span>یک بره را در صبح و یکی را در شام قربانی کنند. <span class="verse-marker">۵</span>با هر کدام آن‌ها یک کیلو آرد اعلی مخلوط با یک لیتر روغن زیتون بعنوان هدیۀ آردی تقدیم شود. <span class="verse-marker">۶</span>این قربانی سوختنی است که در کوه سینا تعیین شد تا هر روز بعنوان عطر خوشبو به خداوند تقدیم گردد. <span class="verse-marker">۷</span>برعلاوه با بره‌ای که در صبح قربانی می‌شود هدیۀ نوشیدنی هم باید تقدیم گردد و آن عبارت است از یک لیتر شراب و باید در جایگاه مقدس در حضور من ریخته شود. <span class="verse-marker">۸</span>همچنین با برۀ قربانی شام هم هدیۀ آردی و نوشیدنی تقدیم گردد. بوی این قربانی که بر آتش تقدیم می‌شود برای خداوند گوارا است. </p>
  <h3>قربانی روز سَبَت </h3>
  <p>
    <span class="verse-marker">۹</span>در روز سَبَت دو برۀ یکساله و بی‌عیب قربانی شود. ضمیمۀ این قربانی هدیۀ آردی نیز باشد که عبارت است از دو کیلو آرد مخلوط با یک لیتر روغن زیتون و همچنین یک لیتر شراب بعنوان هدیۀ نوشیدنی تقدیم گردد. <span class="verse-marker">۱۰</span>این قربانی باید در هر سَبَت برعلاوۀ قربانی روزمره، با هدیۀ نوشیدنی آن تقدیم شود. </p>
  <h3>قربانی ماه نو </h3>
  <p>
    <span class="verse-marker">۱۱</span>در روز اول هر ماه باید قربانی سوختنی دیگر هم به خداوند تقدیم گردد که عبارت است از دو گاو جوان، یک قوچ و هفت برۀ نر یکساله و همه باید سالم و بی‌عیب باشند. <span class="verse-marker">۱۲</span>همچنین برای هر گاو سه کیلو، برای قوچ دو کیلو <span class="verse-marker">۱۳</span>و برای هر بره یک کیلو آرد مخلوط با روغن زیتون بعنوان هدیۀ آردی تقدیم شود. بوی این قربانی که بر آتش تقدیم می‌گردد برای خداوند گوارا می‌باشد. <span class="verse-marker">۱۴</span>با هر گاو دو لیتر شراب، با قوچ یک و نیم لیتر و با هر بره یک لیتر بعنوان هدیۀ نوشیدنی تقدیم شود. این قربانی سوختنی است که باید هر ماه در طول سال تقدیم شود. <span class="verse-marker">۱۵</span>برعلاوۀ قربانی سوختنی روزانه و هدیۀ نوشیدنی آن یک بز نر هم در روز اول هر ماه بعنوان قربانی گناه تقدیم شود. </p>
  <h3>عید نان فطیر </h3>
  <h4>(همچنین در لاویان ۲۳:‌۵‌-‌۱۴) </h4>
  <p>
    <span class="verse-marker">۱۶</span>در روز چهاردهم ماه اول مراسم فِصَح را به احترام نام خداوند برگزار کنید. <span class="verse-marker">۱۷</span>از روز پانزدهم برای هفت روز مراسم عید را جشن بگیرید و در این ایام تنها نان بدون خمیرمایه خورده شود. <span class="verse-marker">۱۸</span>روز اول عید روز عبادت است و کار دیگری نکنید. <span class="verse-marker">۱۹</span>در این روز دو گاو جوان، یک قوچ و هفت برۀ نر یکساله که همه سالم و بی‌عیب باشند، بعنوان قربانی سوختنی بر آتش به خداوند تقدیم شود. <span class="verse-marker">۲۰</span>با هر گاو سه کیلو، با قوچ دو کیلو، <span class="verse-marker">۲۱</span>با هر بره یک کیلو آرد مخلوط با روغن زیتون بعنوان هدیۀ آردی تقدیم گردد. <span class="verse-marker">۲۲</span>یک بز نر هم برای کفارۀ گناهان تان قربانی کنید. <span class="verse-marker">۲۳</span>این قربانی‌ها برعلاوۀ قربانی‌هائی‌اند که هر روز صبح تقدیم می‌شوند. <span class="verse-marker">۲۴</span>در ظرف این هفت روز بغیر از قربانی سوختنی روزانه و هدیۀ نوشیدنی آن، قربانی مخصوص فِصَح را نیز تقدیم کنید. بوی این قربانی که بر آتش تقدیم می‌شود مورد پسند خداوند می‌باشد. <span class="verse-marker">۲۵</span>در روز هفتم دوباره برای عبادت جمع شوید و هیچ کار دیگری نکنید. </p>
  <h3>عید میوۀ نو محصولات </h3>
  <h4>(همچنین در لاویان ۲۳:‌۱۵‌-‌۲۲) </h4>
  <p>
    <span class="verse-marker">۲۶</span>در روز عید میوۀ نو محصولات، که اولین ثمر غلۀ تان را به خداوند تقدیم می‌کنید، همگی باید برای عبادت جمع شوید و به هیچ کار دیگری دست نزنید. <span class="verse-marker">۲۷</span>در این روز دو گاو جوان، یک قوچ و هفت برۀ نر یکساله را بعنوان قربانی سوختنی به خداوند تقدیم کنید. بوی این قربانی برای خداوند گوارا می‌باشد. <span class="verse-marker">۲۸</span>همچنین با هر گاو سه کیلو، با قوچ دو کیلو <span class="verse-marker">۲۹</span>و با هر بره یک کیلو آرد مخلوط با روغن زیتون بعنوان هدیۀ آردی تقدیم شود. <span class="verse-marker">۳۰</span>برای کفارۀ گناهان تان یک بز نر را قربانی کنید. <span class="verse-marker">۳۱</span>این قربانی‌ها باید با هدایای نوشیدنی آن‌ها تقدیم شوند. اینها برعلاوۀ قربانی سوختنی روزانه‌اند که با هدیۀ آردی آن تقدیم می‌گردد. همۀ این حیواناتی که قربانی می‌شوند باید سالم و بی‌عیب باشند. </p>
  <a id="c29"></a>
  <h2>فصل بیست و نهم </h2>
  <h3>قربانی عید سال نو </h3>
  <h4>(همچنین در لاویان ۲۳:‌۲۳‌-‌۲۵) </h4>
  <p>
    <span class="verse-marker">۱</span>در روز اول ماه هفتم همگی باید برای عبادت جمع شوید و هیچ کار دیگری نکنید. در این روز شیپورها را بنوازید <span class="verse-marker">۲</span>و یک گاو جوان، یک قوچ و هفت برۀ نر یکساله، که همه سالم و بی‌عیب باشند، بعنوان قربانی سوختنی به خداوند تقدیم شوند. بوی این قربانی مورد پسند خداوند واقع می‌شود. <span class="verse-marker">۳-۴</span>با گاو سه کیلو، با قوچ دو کیلو و با هر بره یک کیلو آرد مخلوط با روغن زیتون بعنوان هدیۀ آردی تقدیم گردد. <span class="verse-marker">۵</span>همچنین یک بز نر را برای کَفارۀ گناهان تان قربانی کنید. <span class="verse-marker">۶</span>اینها برعلاوۀ قربانی سوختنی ماهانه با هدیۀ آردی آن و بغیر از قربانی سوختنی روزانه با هدایای آردی نوشیدنی آن است که مطابق مقررات مربوطه تقدیم می‌شوند. بوی این قربانی سوختنی مورد پسند خداوند واقع می‌شود. </p>
  <h3>قربانی روز کَفاره </h3>
  <h4>(همچنین در لاویان ۲۳:‌۲۶‌-‌۳۲) </h4>
  <p>
    <span class="verse-marker">۷</span>در روز دهم ماه هفتم باز برای عبادت جمع شوید، روزه بگیرید و به هیچ کار دیگری دست نزنید. <span class="verse-marker">۸</span>در این روز یک گاو جوان، یک قوچ و هفت برۀ نر یکساله را که همه سالم و بی‌عیب باشند بعنوان قربانی سوختنی به خداوند تقدیم کنید. بوی این قربانی مورد خوشنودی خداوند واقع می‌شود. <span class="verse-marker">۹-۱۰</span>همچنین با گاو سه کیلو، با قوچ دو کیلو و با هر بره یک کیلو آرد مخلوط با روغن زیتون بعنوان هدیۀ آردی تقدیم شود. <span class="verse-marker">۱۱</span>یک بز نر را هم برای کفارۀ گناهان تان قربانی کنید. این قربانی باید برعلاوۀ قربانی سوختنی روزانه با هدایای آردی و نوشیدنی آن تقدیم شود. </p>
  <h3>قربانی عید سایبان‌ها </h3>
  <h4>(همچنین در لاویان ۲۳:‌۳۳‌-‌۴۴) </h4>
  <p>
    <span class="verse-marker">۱۲</span>در روز پانزدهم ماه هفتم یک بار دیگر برای عبادت یکجا شوید و هیچ کار دیگری نکنید. این عید را به افتخار خداوند برای هفت روز جشن بگیرید. <span class="verse-marker">۱۳</span>در روز اول عید سیزده گاو جوان، دو قوچ و چهارده برۀ نر یکساله را که همگی سالم و بی‌عیب باشند بعنوان قربانی سوختنی که از بوی آن خداوند خوشنود می‌شود، به او تقدیم کنید. <span class="verse-marker">۱۴-۱۵</span>با هر گاو سه کیلو، با هر قوچ دو کیلو و با هر بره یک کیلو آرد مخلوط با روغن زیتون بعنوان هدیۀ آردی تقدیم شود. <span class="verse-marker">۱۶</span>همچنین یک بز نر را جهت کَفارۀ گناهان تان قربانی کنید. اینها باید برعلاوۀ قربانی سوختنی روزانه با هدایای آردی و نوشیدنی آن تقدیم شوند. <span class="verse-marker">۱۷</span>در روز دوم عید دوازده گاو جوان، دو قوچ و چهارده برۀ نر یکساله را که همگی سالم و بی‌عیب باشند قربانی کنید. <span class="verse-marker">۱۸-۱۹</span>با اینها هدایای لازمۀ دیگر هم باید تقدیم گردند. <span class="verse-marker">۲۰</span>در روز سوم عید یازده گاو جوان، دو قوچ و چهارده برۀ نر یکساله را که همگی سالم و بی‌عیب باشند قربانی کنید. <span class="verse-marker">۲۱-۲۲</span>همراه اینها هدایای لازمۀ دیگر هم تقدیم شوند. <span class="verse-marker">۲۳</span>در روز چهارم عید ده گاو جوان، دو قوچ و چهارده برۀ نر یکساله را که همگی سالم و بی‌عیب باشند، قربانی کنید. <span class="verse-marker">۲۴-۲۵</span>همراه آن‌ها هدایای لازمۀ دیگر نیز تقدیم شوند. <span class="verse-marker">۲۶</span>در روز پنجم عید نُه گاو جوان، دو قوچ و چهارده برۀ نر یکساله را که همگی سالم و بی‌عیب باشند قربانی کنید. <span class="verse-marker">۲۷-۲۸</span>همراه اینها هدایای مربوطۀ شان هم تقدیم گردند. <span class="verse-marker">۲۹</span>در روز ششم عید هشت گاو جوان، دو قوچ و چهارده برۀ نر یکساله را که همگی سالم و بی‌عیب باشند قربانی کنید. <span class="verse-marker">۳۰-۳۱</span>همراه اینها باید هدایای لازمۀ دیگر هم تقدیم گردند. <span class="verse-marker">۳۲</span>در روز هفتم عید هفت گاو جوان، دو قوچ و چهارده برۀ نر یکساله را که همگی سالم و بی‌عیب باشند قربانی کنید. <span class="verse-marker">۳۳-۳۴</span>همراه اینها هدایای مربوطۀ شان نیز تقدیم شوند. <span class="verse-marker">۳۵</span>در روز هشتم، برای عبادت جمع شوید و به هیچ کار دیگری دست نزنید. <span class="verse-marker">۳۶</span>در این روز یک گاو جوان، یک قوچ و هفت برۀ نر یکساله را که همگی سالم و بی‌عیب باشند بعنوان قربانی سوختنی تقدیم کنید. بوی این قربانی مورد خوشنودی خداوند واقع می‌شود. <span class="verse-marker">۳۷-۳۸</span>همراه اینها هدایای لازمۀ دیگر هم مانند روز اول عید تقدیم گردند. <span class="verse-marker">۳۹</span>این بود مقررات مربوط به قربانی سوختنی، هدایای آردی و نوشیدنی و قربانی سلامتی که باید در روزهای مخصوص به خداوند تقدیم کنید. اینها برعلاوۀ قربانی‌های نذری و قربانی‌های دلخواه می‌باشند. </p>
  <p>
    <span class="verse-marker">۴۰</span>موسی همۀ این هدایات را که خداوند به او داد به اطلاع مردم رساند. </p>
  <a id="c30"></a>
  <h2>فصل سی‌ام </h2>
  <h3>مقررات مربوط به نذر </h3>
  <p>
    <span class="verse-marker">۱</span>موسی این هدایات را به رؤسای قبایل اسرائیل داد: <span class="verse-marker">۲</span>«وقتی کسی برای خداوند نذر کند و یا تعهدی نماید، نمی‌تواند عهد خود را بشکند و باید به قولی که داده است وفا کند. </p>
  <p>
    <span class="verse-marker">۳</span>هرگاه دختری را که هنوز در خانۀ پدر خود است، برای خداوند نذر کند و یا تعهدی نماید، <span class="verse-marker">۴</span>باید به عهدی که کرده است وفا نماید، <span class="verse-marker">۵</span>مگر اینکه وقتی پدرش بشنود و او را باز دارد، در اینصورت مجبور نیست که نذر خود را ادا نماید و خداوند او را می‌بخشد، چونکه پدرش او را منع کرده است. و اگر پدرش در روزی که از نذری او خبر شود و چیزی نگوید، آنگاه دختر باید نذر خود را ادا نماید. </p>
  <p>
    <span class="verse-marker">۶</span>اگر زنی پیش از ازدواج نذر بگیرد و یا ناسنجیده تعهدی کرده باشد، <span class="verse-marker">۷</span>و شوهرش از نذر او آگاه شود و در همان روزی که شنید به زن چیزی نگوید، نذر او بگردنش باقی می‌ماند. <span class="verse-marker">۸</span>اما اگر شوهرش زن خود را از نذر و یا قولی که داده است منع کند، آنگاه مجبور نیست که نذر خود را ادا نماید و خداوند او را می‌بخشد، زیرا شوهرش با نذر او مخالفت کرده است. </p>
  <p>
    <span class="verse-marker">۹</span>اگر زنی که بیوه و یا طلاق شده باشد، نذر بگیرد و یا تعهدی نماید، باید به عهد خود وفا کند. </p>
  <p>
    <span class="verse-marker">۱۰</span>هرگاه زنی که شوهر کرده باشد و در خانۀ شوهر خود نذر بگیرد <span class="verse-marker">۱۱</span>و شوهرش آگاه شود و چیزی نگوید، باید نذر خود را ادا کند و هر تعهدی که کرده است باید آنرا اجراء نماید. <span class="verse-marker">۱۲</span>ولی اگر شوهرش از نذر او خبر شود و مخالفت کند، در آنصورت نذر یا وعدۀ او باطل می‌شود و خداوند او را می‌بخشد، زیرا که شوهرش با نذر او مخالفت کرده است. <span class="verse-marker">۱۳</span>بنابران شوهر او حق دارد که با نذر یا تعهد او موافقت کند و یا مخالفت. <span class="verse-marker">۱۴</span>اما اگر شوهرش در روزی که از نذر او خبر شود و چیزی نگوید، آنوقت باید به عهد و پیمان خود وفا کند. <span class="verse-marker">۱۵</span>اگر شوهرش در اول چیزی نگوید و بعداً نذر او را باطل سازد، شوهرش مقصر گناه زن خود می‌باشد.» </p>
  <p>
    <span class="verse-marker">۱۶</span>این بود هدایاتی که خداوند به موسی داد تا در مورد ادای نذر یا تعهدی که یک دختر در خانۀ پدر خود می‌کند و یا زنی که شوهر دارد، رعایت شوند. </p>
  <a id="c31"></a>
  <h2>فصل سی و یکم </h2>
  <h3>جنگ با مدیان </h3>
  <p>
    <span class="verse-marker">۱-۲</span>خداوند به موسی فرمود: «انتقام قوم اسرائیل را از مدیان بگیر. و بعد از آنکه آن کار را تمام کردی می‌میری.» <span class="verse-marker">۳</span>آنگاه موسی به مردم گفت: «عده‌ای را از بین خود انتخاب کرده مسلح نمائید تا بجنگ مدیان بروند و انتقام خداوند را از آن‌ها بگیرند. <span class="verse-marker">۴</span>شما باید از هر قبیله یکهزار نفر را برای جنگ بفرستید.» </p>
  <p>
    <span class="verse-marker">۵</span>پس آن‌ها از هر قبیله یکهزار نفر را که جملۀ آن‌ها به دوازده هزار می‌رسید برای جنگ آماده و مسلح ساختند <span class="verse-marker">۶</span>و موسی آن‌ها را تحت فرماندهی فینِحاس، پسر اَلِعازار کاهن همراه با اشیای مقدس و شیپور برای نواختن اعلان جنگ به میدان نبرد فرستاد. <span class="verse-marker">۷</span>سپاه اسرائیل قراریکه خداوند به موسی امر فرموده بود، بر مدیان حمله بردند و همه مردان مدیان کشته شدند. <span class="verse-marker">۸</span>در جمله کشته‌شدگان پنج پادشاه مدیان بنامهای اَوی، راقَم، صور، حور و رابَع بودند. بِلعام، پسر بِعور را هم کشتند. </p>
  <p>
    <span class="verse-marker">۹</span>سپاه اسرائیل همه زنها و کودکان مدیان را اسیر گرفتند. گله، رمه و دارائی آن‌ها را تاراج کردند. <span class="verse-marker">۱۰</span>شهرها و اردوگاه‌های شان را آتش زدند. <span class="verse-marker">۱۱-۱۲</span>اسیران و غنایم جنگی را با حیوانات شان پیش موسی، اَلِعازار و سایر قوم که در دشت موآب، در کنار دریای اُردن مقابل شهر اریحا اردو زده بودند، بردند. </p>
  <h3>باز گشت از جنگ </h3>
  <p>
    <span class="verse-marker">۱۳</span>موسی، اَلِعازار کاهن و رهبران قوم به استقبال سپاه اسرائیل در خارج اردوگاه رفتند. <span class="verse-marker">۱۴</span>اما موسی بر رهبران نظامی قهر شد <span class="verse-marker">۱۵</span>و از آن‌ها پرسید: «چرا زنها را زنده گذاشتید؟ <span class="verse-marker">۱۶</span>همین زنها بودند که به نصایح بِلعام گوش دادند و قوم ما را در فغور به بت‌پرستی تشویق کردند و در نتیجه قوم برگزیدۀ خداوند دچار بلای مدهشی شدند. <span class="verse-marker">۱۷</span>پس حالا تمام پسران و زنهای شوهردار را بکشید. <span class="verse-marker">۱۸</span>اما دختران باکره را برای خود زنده نگهدارید. <span class="verse-marker">۱۹</span>بعد هر شخصی که کسی را کشته و یا به جسدی دست زده باشد تا هفت روز در بیرون اردوگاه بماند. بعد در روزهای سوم و هفتم همین هفت روز، شما و اسیران تان طهارت کنید. <span class="verse-marker">۲۰</span>همچنین تمام لباسها و اشیائی را که از چرم یا موی بز و یا چوب ساخته شده باشد پاک سازید.» </p>
  <p>
    <span class="verse-marker">۲۱</span>اَلِعازار کاهن به سپاه اسرائیل که از جنگ برگشته بودند گفت: «اینها هدایاتی‌اند که خداوند به موسی داد: <span class="verse-marker">۲۲-۲۳</span>هر چیزیکه در آتش نمی‌سوزد، از قبیل طلا، نقره، برنج، آهن، حلبی و سرب را باید از آتش بگذرانید و هر چیز دیگری که با آتش پاک نمی‌شود باید با آب طهارت، آن را پاک سازید. <span class="verse-marker">۲۴</span>در روز هفتم لباسهای تان را بشوئید. آنگاه شرعاً پاک می‌شوید و می‌توانید به اردوگاه برگردید.» </p>
  <h3>تقسیم غنایم </h3>
  <p>
    <span class="verse-marker">۲۵-۲۷</span>خداوند به موسی فرمود: «تو و اَلِعازار با سایر رهبران قوم همه چیزهائی را که به غنیمت گرفته‌اید، چه انسان و چه حیوان، حساب کرده به دو حصه تقسیم کنید. یک حصه را به مردان جنگی که به جنگ رفته بودند بدهید و حصۀ دیگر را به بقیۀ قوم اسرائیل. <span class="verse-marker">۲۸</span>از همه اسیران و گاو، الاغ، گوسفند و بز که سهم مردان جنگی است یک بر پنجصدم آن را به خداوند بدهید. <span class="verse-marker">۲۹</span>این سهم را به اَلِعازار کاهن بدهید تا آن را بعنوان هدیۀ مخصوص به خداوند تقدیم کند. <span class="verse-marker">۳۰</span>از حصه‌ای که به بقیۀ قوم می‌دهید یک بر پنجاهم همه اسیران و گاو، الاغ، گوسفند و بز را به لاویانی که در خیمۀ حضور خداوند خدمت می‌کنند، بدهید.» <span class="verse-marker">۳۱</span>موسی و اَلِعازار طبق هدایت خداوند رفتار کردند. </p>
  <p>
    <span class="verse-marker">۳۲-۳۵</span>غنایمی را که به‌دست آوردند (بغیر از جواهرات، لباس و اشیای دیگر که مردان جنگی برای خود گرفتند) عبارت بودند از: ششصد و هفتاد و پنج هزار رأس گوسفند، هفتاد و دو هزار رأس گاو، شصت و یک هزار رأس الاغ و سی و دو هزار دختر باکره. <span class="verse-marker">۳۶-۴۰</span>نیم تمام غنیمتی که به سپاهیان داده شد اینها بودند: سیصد و سی و هفت هزار و پنجصد رأس گوسفند (ششصد و هفتاد و پنج رأس آن به خداوند تقدیم شد)، سی و شش هزار رأس گاو (هفتاد و دو رأس آن به خداوند تقدیم شد)، سی هزار و پنجصد رأس الاغ (شصت و یک رأس آن به خداوند تقدیم شد) و شانزده هزار دختر (سی و دویِ آن‌ها به خداوند تقدیم شد). <span class="verse-marker">۴۱</span>و موسی طبق امر خداوند، همۀ سهم خداوند را به اَلِعازار داد. </p>
  <p>
    <span class="verse-marker">۴۲-۴۶</span>سهم بقیۀ قوم اسرائیل مساوی با سهم سپاهیان و قرار ذیل بود: سیصد و سی و هفت هزار و پنجصد رأس گوسفند، سی و شش هزار رأس گاو، سی هزار و پنجصد رأس الاغ و شانزده هزار دختر. <span class="verse-marker">۴۷</span>قرار امر خداوند، موسی یک بر پنجاهم اینها را به لاویان داد. </p>
  <h3>هدایای سرکردگان نظامی </h3>
  <p>
    <span class="verse-marker">۴۸</span>آنگاه رهبران نظامی پیش موسی آمده <span class="verse-marker">۴۹</span>گفتند: «ما مردان جنگی را که تحت فرمان ما بودند شمردیم، حتی یک نفر شان هم در جنگ کشته نشده است. <span class="verse-marker">۵۰</span>پس ما همه زیورهای طلا، بازوبند، دستبند، انگشتر، گوشواره و گلوبند را که به غنیمت گرفته‌ایم بحضور خداوند بعنوان کَفاره تقدیم می‌کنیم، تا زندگی ما را از خطر حفظ فرماید.» <span class="verse-marker">۵۱</span>موسی و اَلِعازار طلاها را که بصورت زیورات ساخته شده بود، از آن‌ها گرفتند. <span class="verse-marker">۵۲</span>وزن تمام آن‌ها در حدود یکصد و نود کیلوگرام بود. <span class="verse-marker">۵۳</span>(مردان جنگی غنایمی را که به‌دست آورده بودند برای خود نگهداشتند.) <span class="verse-marker">۵۴</span>بعد موسی و اَلِعازار طلاها را به خیمۀ عبادت بردند تا یادگار قوم اسرائیل برای خداوند باشند. </p>
  <a id="c32"></a>
  <h2>فصل سی و دوم </h2>
  <h3>قبایل شرق دریای اُردن </h3>
  <h4>(همچنین در تثنیه ۳:‌۱۲‌-‌۲۲) </h4>
  <p>
    <span class="verse-marker">۱</span>قبایل رؤبین و جاد که دارای گله‌های زیاد بودند، چون دیدند که سرزمین یعزیر و جلعاد برای نگهداری گله‌های شان جای مناسبی است، <span class="verse-marker">۲</span>لهذا پیش موسی، اَلِعازار کاهن و رهبران رفته عرض کردند: <span class="verse-marker">۳-۴</span>«این ساحه‌ای که شامل شهرهای عتاروت، دیبون، یعزیر، نِمرَه، حِشبون، اَلِعالَه، شَبام، نِبو و بَعون است و قوم اسرائیل به کمک خداوند آن را متصرف شد، جای خوبی برای گله‌های ما است. <span class="verse-marker">۵</span>بنابرین، از شما خواهش می‌کنیم ما را مجبور نکنید که به آن طرف دریای اردن برویم، این جا را به ما بدهید.» </p>
  <p>
    <span class="verse-marker">۶</span>موسی به آن‌ها گفت: «آیا شما می‌خواهید که در همینجا بمانید و سایر برادران تان به جنگ بروند؟ <span class="verse-marker">۷</span>به چه جرأت می‌خواهید قوم اسرائیل را از رفتن به سرزمین آن سوی دریای اُردن که خداوند آن را به آن‌ها داده است دلسرد بسازید؟ <span class="verse-marker">۸</span>پدران شما هم همین کار را کردند وقتی که آن‌ها را از قادِش‌بَرنیع فرستادم تا سرزمین موعود را مطالعه و بررسی کنند. <span class="verse-marker">۹</span>اما وقتی به وادی اشکول رسیدند و آن سرزمین را دیدند، دوباره برگشتند و قوم اسرائیل را از رفتن به آنجا دلسرد ساختند. <span class="verse-marker">۱۰-۱۱</span>بنابران خداوند قهر شد و قسم خورد که از همه کسانی که از مصر بیرون آمدند و از بیست ساله بالا‌تر هستند، هیچکدام شان به این سرزمینی که وعدۀ ملکیتش را به ابراهیم، اسحاق و یعقوب داده بود، داخل شده نمی‌تواند، زیرا آن‌ها از دل و جان از خداوند پیروی نکردند. <span class="verse-marker">۱۲</span>از آن جمله تنها کالیب، پسر یَفُنه و یوشَع، پسر نون بودند که به خداوند وفادار ماندند. <span class="verse-marker">۱۳</span>پس خشم خداوند بر قوم اسرائیل برافروخته شد و آن‌ها را مدت چهل سال در بیابان سرگردان ساخت تا اینکه همۀ آنهائی که در مقابل خداوند گناه کرده بودند هلاک شدند. <span class="verse-marker">۱۴</span>حالا شما نسل گناهکار، جای پدران تان را گرفته‌اید و می‌خواهید که غضبِ بیشتر خداوند را بر سر قوم بیاورید. <span class="verse-marker">۱۵</span>اگر شما بازهم از امر خداوند پیروی نکنید، او دوباره شما را در بیابان ترک می‌کند و آنوقت خود شما مسئول تباهی خویش خواهید بود.» </p>
  <p>
    <span class="verse-marker">۱۶</span>پس آن‌ها گفتند: «اول به ما اجازه بدهید که در اینجا برای گله‌های خود طویله و برای اطفال خود شهرها بسازیم، <span class="verse-marker">۱۷</span>بعد خود را آماده و مسلح می‌سازیم و پیشاپیش برادران خود به آن طرف دریای اُردن می‌رویم تا آن‌ها را به مُلک و جای شان برسانیم. اما اطفال ما باید در این شهرهای مستحکم که می‌خواهیم بسازیم بمانند تا از خطر دشمن در امان باشند. <span class="verse-marker">۱۸</span>و تا که تمام مردم مُلک و زمین خود را به‌دست نیاورند، ما بر‌نمی‌گردیم. <span class="verse-marker">۱۹</span>ما در آن طرف دریای اُردن زمین نمی‌خواهیم، زیرا ما سهم خود را در این طرف، یعنی در شرق دریای اُردن گرفته‌ایم.» <span class="verse-marker">۲۰</span>موسی گفت: «اگر براستی می‌خواهید این کار را بکنید، پس در حضور خداوند برای جنگ آماده شوید. <span class="verse-marker">۲۱</span>تمام مردان جنگی شما از دریای اُردن عبور کنند و تا که خداوند همه دشمنان را تار و مار سازد در همانجا بمانند. <span class="verse-marker">۲۲</span>و بعد از آنکه آن سرزمین را در حضور خداوند متصرف شدید، می‌توانید که برگردید، زیرا وظیفۀ خود را در مقابل خداوند و قوم اسرائیل انجام داده‌اید و آنوقت زمینهای شرق اُردن را از جانب خداوند مالک می‌شوید. <span class="verse-marker">۲۳</span>اما اگر به وعدۀ تان وفا نکنید، در برابر خداوند گناهکار شمرده می‌شوید و بخاطر گناه تان جزا می‌بینید. <span class="verse-marker">۲۴</span>حالا بروید و برای کودکان تان شهرها و برای گله‌های خود طویله بسازید، اما به آنچه که گفتید باید عمل کنید!» <span class="verse-marker">۲۵</span>مردم جاد و رؤبین به موسی گفتند: «ما از امر تو پیروی می‌کنیم. <span class="verse-marker">۲۶</span>کودکان، زنان، رمه و گلۀ ما در شهرهای جلعاد می‌مانند. <span class="verse-marker">۲۷</span>خود ما قراریکه امر فرمودی، آماده و مسلح شده برای خداوند به جنگ می‌رویم.» </p>
  <h3>نصف قبیلۀ مَنَسّی در جلعاد مسکن می‌گزینند </h3>
  <p>
    <span class="verse-marker">۲۸</span>پس موسی به اَلِعازار کاهن، یوشع پسر نون و رؤسای قبایل اسرائیل هدایت داده گفت: <span class="verse-marker">۲۹</span>«اگر مردان قبایل جاد و رؤبین آماده شدند و همراه شما به آن طرف دریای اُردن برای خداوند به جنگ رفتند، آنوقت، پس از آنکه آن سرزمین را تصرف کردند، باید سرزمین جلعاد را به آن‌ها بدهید. <span class="verse-marker">۳۰</span>اما اگر با شما نرفتند، در آنصورت از سرزمین کنعان سهمی به آن‌ها داده شود.» <span class="verse-marker">۳۱</span>مردان قبایل جاد و رؤبین گفتند: «ما از امر خداوند پیروی می‌کنیم. <span class="verse-marker">۳۲</span>بفرمان او ما از دریای اُردن عبور کرده به سرزمین کنعان داخل می‌شویم و می‌جنگیم، اما زمینهای این طرف دریای اُردن باید به ما تعلق گیرند.» </p>
  <p>
    <span class="verse-marker">۳۳</span>موسی تمامی ساحۀ کشور سیحون، پادشاه اموریان و عوج پادشاه باشان را با شهرها و دهات آن‌ها به قبایل جاد و رؤبین و نیم قبیلۀ مَنَسّی (پسر یوسف) تعیین کرد. <span class="verse-marker">۳۴-۳۶</span>مردان قبیلۀ جاد شهرهای دیبون، عتاروت، عروعیر، عتروت، شوفان، یعزیر، یُجبَها، بیت‌نِمرَه و بیت‌هاران را آباد کردند. همۀ این شهرها دارای حصار و طویله برای گوسفندها بودند. <span class="verse-marker">۳۷-۳۸</span>مردم قبیلۀ رؤبین شهرهای حِشبون، اَلِیعالَه، قِریَتایم، نِبو و بَعل‌معون و سِبمه را ساختند و نام بعضی از این شهرها را که متصرف شده و از سر آباد کرده بودند، تغییر دادند. </p>
  <p>
    <span class="verse-marker">۳۹</span>خانوادۀ ماخیر، از قبیلۀ مَنَسّی به جلعاد رفتند و آن شهر را متصرف شدند و باشندگان آن را که اموریان بودند از آنجا بیرون راندند. <span class="verse-marker">۴۰</span>پس موسی شهر جلعاد را به خانوادۀ ماخیر داد و آن‌ها در آنجا سکونت اختیار کردند. <span class="verse-marker">۴۱</span>مردم یایر، که آن‌ها هم مربوط قبیلۀ مَنَسّی بودند، دهات اطراف جلعاد را اشغال کردند و آن ساحه را حووت یایر نامیدند. <span class="verse-marker">۴۲</span>شخص دیگری بنام نوبح به شهر قنات حمله کرد و آنجا را متصرف شد و آنرا بنام خود، یعنی نوبح نامید. </p>
  <a id="c33"></a>
  <h2>فصل سی و سوم </h2>
  <h3>مراحل سفر از مصر تا موآب </h3>
  <p>
    <span class="verse-marker">۱</span>اینست مراحل سفر بنی‌اسرائیل از روزی که به رهبری موسی و هارون از کشور مصر خارج شدند. <span class="verse-marker">۲</span>قرار امر خداوند، موسی چگونگی سفر آن‌ها را منزل به منزل نوشت. </p>
  <p>
    <span class="verse-marker">۳-۴</span>آن‌ها در روز پانزدهم ماه اول، یعنی یک روز بعد از فِصَح از رعمسیسِ مصر، در حالیکه مصریان پسران اولباری خود را که خداوند شب قبل آن‌ها را کشته بود دفن می‌کردند، با سربلندی خارج شدند. با این کار خود خداوند نشان داد که از همه خدایان مصر قویتر است. </p>
  <p>
    <span class="verse-marker">۵</span>پس مردم اسرائیل از رعمسیس حرکت کردند و به سُکوت آمدند و در آنجا اردو زدند. <span class="verse-marker">۶</span>بعد به ایتام که در کنار بیابان است رفتند. <span class="verse-marker">۷</span>از آنجا کوچ کرده رهسپار فَمُ‌الحِیروت شدند که در شرق بَعل‌صَفون واقع بود و در دامنۀ کوه مِجدَل خیمه‌های خود را برافراشتند. <span class="verse-marker">۸</span>سپس فَمُ‌الحِیروت را به عزم بیابان ایتام ترک کردند و از بحیرۀ احمر عبور نموده به آنجا رسیدند. پس از طی یک مسافۀ سه روزه در بیابان ایتام به ماره آمدند و در آنجا اردو زدند. <span class="verse-marker">۹</span>از آنجا به ایلیم رفتند که آنجا دارای دوازده چشمه و هفتاد درخت خرما بود. </p>
  <p>
    <span class="verse-marker">۱۰</span>از ایلیم حرکت کرده به کنار بحیرۀ احمر رفتند <span class="verse-marker">۱۱</span>و از آنجا به بیابان سین آمدند و در آنجا اردو زدند. <span class="verse-marker">۱۲</span>اردوگاه دیگر شان دُفقه، <span class="verse-marker">۱۳</span>بعد الوش <span class="verse-marker">۱۴</span>و رفیدیم بود. در رفیدیم آب نوشیدنی پیدا نمی‌شد. </p>
  <p>
    <span class="verse-marker">۱۵-۳۷</span>از رفیدیم کوچ کردند و از آنجا به بیابان سینا و بعد به قِبروت‌هتاوه، سپس بسوی حزیروت رفتند. بقیۀ مراحل سفر شان بدینقرار بودند: از حزیروت به رِتمه، از رِتمه به رِمون‌فارَص، از رِمون‌فارَص به لِبنَه، از لِبنَه به رِسه، از رِسه به قِهیلاتَه، از قِهیلاتَه به کوه شافِر، از کوه شافِر به حَراده، از حَراده به مَقهیلوت، از مَقهیلوت به تاحَت، از تاحَت به تارح، از تارح به مِتقَه، از مِتقَه به حَشمونه، از حَشمونه به مُسیروت، از مُسیروت به بنی‌یَعقان، از بنی‌یَعقان به حورالجِدجاد، از حورالجِدجاد به یُطبات، از یُطبات به عَبرونه، از عَبرونه به عَصیون‌جابَر، از عَصیون‌جابَر به قادِش (در بیابان صین)، از قادِش به کوه هور (در سرحد ادوم). </p>
  <p>
    <span class="verse-marker">۳۸-۳۹</span>در اینجا بود که خداوند به هارون کاهن فرمود که به بالای کوه هور برود و او در روز اول ماه پنجم سال چهلم، بعد از آنکه قوم اسرائیل از کشور مصر خارج شدند، به سن یکصد و بیست و سه سالگی وفات یافت. <span class="verse-marker">۴۰</span>پادشاه عَراد واقع در قسمت جنوب کنعان، از آمدن قوم اسرائیل خبر شد. </p>
  <p>
    <span class="verse-marker">۴۱-۴۹</span>سپس قوم اسرائیل از کوه هور حرکت کرده رهسپار صَلمونع شدند. از صَلمونع به فونون، بعد به اوبوت، عَیی‌عباریم (در سرحد موآب)، دیبون‌جاد، عَلمون‌دِبلاتایِم و سپس در کوهستان عباریم، در نزدیکی کوه نِبو خیمه زدند. بالاخره به دشت موآب رسیدند که در کنار دریای اُردن، مقابل شهر اریحا بود. و در آنجا در کنار دریای اُردن از بیت‌یَشیموت تا آبل‌شِطیم، در دشت موآب اردو زدند. </p>
  <h3>تصرف سرزمین کنعان </h3>
  <p>
    <span class="verse-marker">۵۰-۵۱</span>در همینجا، یعنی در کنار دریای اُردن، مقابل شهر اریحا بود که خداوند این هدایات را به موسی داد: «وقتی از دریای اُردن عبور کردید به سرزمین کنعان رسیدید، <span class="verse-marker">۵۲</span>باید تمام باشندگان آنجا را بیرون برانید. همۀ بتهای سنگی و فلزی آن‌ها را از بین ببرید و معابد شان را ویران کنید. <span class="verse-marker">۵۳</span>مُلک شان را متصرف شوید و در آنجا سکونت اختیار نمائید، زیرا من آن سرزمین را به شما داده‌ام. <span class="verse-marker">۵۴</span>زمین آنجا را بین قبایل اسرائیل بقید قرعه تقسیم کنید. به قبیلۀ بزرگتر زمین زیادتر و به قبیلۀ کوچکتر زمین کمتر داده شود. <span class="verse-marker">۵۵</span>اگر شما ساکنین آنجا را نرانید، کسانی که باقی بمانند مثل خار در چشم شما و مانند تیغ در پهلوی تان بوده موجب آزار تان می‌شوند. <span class="verse-marker">۵۶</span>و من هم همانطوریکه می‌خواستم با آن‌ها رفتار کنم با شما هم همان معامله را می‌نمایم.» </p>
  <a id="c34"></a>
  <h2>فصل سی و چهارم </h2>
  <h3>سرحدات سرزمین کنعان </h3>
  <p>
    <span class="verse-marker">۱-۲</span>خداوند به موسی فرمود که به قوم اسرائیل این چنین هدایت بدهد: «هنگامی که به سرزمین کنعان که من آنرا به شما می‌دهم، داخل شدید، سرحدات تان از اینقرار خواهد بود: <span class="verse-marker">۳</span>قسمت جنوبی آن بیابان صین در امتداد سرحد ادوم، سرحد جنوبی آن از بحیرۀ مُرده شروع شده <span class="verse-marker">۴</span>بطرف جنوب از گردنۀ عَقرَبیم بسوی بیابان صین ادامه می‌یابد. دورترین نقطۀ سرحد جنوبی، قادِش‌بَرنیع می‌باشد. از آنجا بطرف حَزرادار و عَصمون <span class="verse-marker">۵</span>و از آنجا تا وادی مصر پیش رفته به بحر مدیترانه ختم می‌شود. <span class="verse-marker">۶</span>سرحد غربی شما سواحل بحر مدیترانه می‌باشد. <span class="verse-marker">۷</span>قسمت شمالی از بحر مدیترانه شروع شده بطرف مشرق تا کوه هور می‌رسد <span class="verse-marker">۸</span>و از آنجا تا مدخل حمات ادامه یافته <span class="verse-marker">۹</span>و از صَدَد و زِفرون عبور کرده انتهای آن حَزر‌عینان است. <span class="verse-marker">۱۰</span>سرحد شرقی شما از حَزر‌عینان شروع شده تا شفام می‌رسد. <span class="verse-marker">۱۱</span>بعد به طرف جنوب به رِبله، در سمت شرقی عین ادامه می‌یابد. از آنجا دور خورده بطرف جنوب و بعد بجانب غرب ادامه داشته تا دورترین نقطۀ جنوبی جهیل جلیل می‌رسد. <span class="verse-marker">۱۲</span>سپس در امتداد دریای اُردن به بحیرۀ مرده ختم می‌شود. این بود حدود اربعۀ سرزمین شما.» </p>
  <p>
    <span class="verse-marker">۱۳</span>موسی به قوم اسرائیل گفت: «این سرزمینی است که شما بقید قرعه به‌دست می‌آورید و طبق فرمان خداوند بین نُه و نیم قبیله تقسیم شود. <span class="verse-marker">۱۴-۱۵</span>سهم قبایل رؤبین و جاد و نیم قبیلۀ مَنَسّی در سمت شرقی دریای اُردن و در مقابل شهر اریحا تعیین شده است.» </p>
  <h3>اشخاصی که مأمور تقسیمات زمین شدند </h3>
  <p>
    <span class="verse-marker">۱۶-۱۸</span>خداوند به موسی فرمود: «اَلِعازار کاهن و یوشع، پسر نون و همچنین یک رهبر از هر قبیله تعیین شوند تا زمین را بین قبایل اسرائیل تقسیم کنند.» <span class="verse-marker">۱۹-۲۸</span>نامهای آن‌ها قرار ذیل اند: </p>
  <p>از قبیلۀ یهودا، کالیب، پسر یَفُنه، </p>
  <p>از قبیلۀ شمعون، شموئیل، پسر عمیهود، </p>
  <p>از قبیلۀ بنیامین، الیداد، پسر کسلون، </p>
  <p>از قبیلۀ دان، بُقی، پسر یُجلی، </p>
  <p>از قبیلۀ مَنَسّی، حنی‌ئیل، پسر ایفود، </p>
  <p>از قبیلۀ افرایم، قموئیل، پسر شِفطان، </p>
  <p>از قبیلۀ زبولون، الیصافان، پسر فَرناک، </p>
  <p>از قبیلۀ ایسَسکار، فلتیئیل، پسر عزان، </p>
  <p>از قبیلۀ اَشیر، اخیهود، پسر شلومی، </p>
  <p>از قبیلۀ نفتالی، فده‌ئیل، پسر عمیهود. </p>
  <p>
    <span class="verse-marker">۲۹</span>اینها نامها کسانی بودند که خداوند مأمور کرد تا بر کار تقسیمات زمین بین قبایل اسرائیل نظارت کنند. </p>
  <a id="c35"></a>
  <h2>فصل سی و پنجم </h2>
  <h3>شهرهائی که برای لاویان تعیین شدند </h3>
  <p>
    <span class="verse-marker">۱-۲</span>در دشت موآب، کنار دریای اُردن و در مقابل شهر اریحا خداوند به موسی فرمود: «به قوم اسرائیل امر کن که از سهم خود شهرهائی را با چراگاههای اطراف شان به لاویان بدهند. <span class="verse-marker">۳</span>در آن شهرها خود شان زندگی کنند و چراگاهها برای استفادۀ رمه و گله و سایر حیوانات شان باشند. <span class="verse-marker">۴</span>چراگاهها از دیوارهای شهر تا فاصلۀ نیم کیلومتر در هر سمت امتداد داشته باشد. <span class="verse-marker">۵</span>به این ترتیب یک ساحۀ مربع شکل را تشکیل می‌دهد که هر ضلع آن یک کیلومتر بوده شهر در وسط قرار می‌گیرد. <span class="verse-marker">۶-۷</span>چهل و هشت شهر با چراگاههای اطراف آن‌ها به لاویان داده شود. از آن جمله شش شهر را بعنوان پناهگاه به آن‌ها بدهید تا اگر کسی تصادفاً مرتکب قتل شود بتواند به آن پناه ببرد. <span class="verse-marker">۸</span>تعداد شهرهائی که هر قبیله به لاویان می‌دهد باید به تناسب ساحۀ آن قبیله باشد، یعنی قبیله‌ای که شهرهای زیادتر دارد، شهرهای زیادتر به لاویان بدهد و قبیله‌ای که شهرهای کمتر دارد شهرهای کمتر بدهد.» </p>
  <h3>شهرهای پناهگاه </h3>
  <h4>(همچنین در تثنیه ۱۹:‌۱‌-‌۱۳ و یوشع ۲۰:‌۱‌-‌۹) </h4>
  <p>
    <span class="verse-marker">۹-۱۰</span>خداوند به موسی فرمود که به قوم اسرائیل بگوید: «وقتی از دریای اُردن عبور کردید و وارد سرزمین کنعان شدید، <span class="verse-marker">۱۱</span>شهرهائی را بعنوان پناهگاه تعیین کنید که هرگاه کسی سهواً شخصی را کشته باشد به آنجا فرار کند، <span class="verse-marker">۱۲</span>تا او در آنجا از انتقام‌جوئی وابستگان مقتول در امان باشد. زیرا شخص قاتل تا زمانی که در محکمه جرمش ثابت نگردد نباید کشته شود. <span class="verse-marker">۱۳</span>شش شهر را انتخاب کنید. <span class="verse-marker">۱۴</span>سه شهر در شرق دریای اُردن و سه شهر در سرزمین کنعان. <span class="verse-marker">۱۵</span>این شهرها نه تنها برای قوم اسرائیل، بلکه برای بیگانگانی که بصورت موقت یا دایمی در بین شان سکونت دارند پناهگاه باشند که اگر کسی تصادفاً مرتکب قتل شده باشد به یکی از آن شهرها فرار کند. </p>
  <p>
    <span class="verse-marker">۱۶-۱۸</span>اما اگر کسی با یک تکه آهن، سنگ و یا چوب شخصی را بکشد، قاتل است و باید کشته شود. <span class="verse-marker">۱۹</span>انتقام‌گیرندۀ خون مقتول وقتی قاتل را بیابد خودش باید او را بکشد. <span class="verse-marker">۲۰</span>هرگاه کسی از روی دشمنی شخصی را با تیغ بزند یا با پرتاب کردن چیزی او را بکشد <span class="verse-marker">۲۱</span>و یا از روی عداوت با مشت بزند و آن شخص بمیرد، انتقام‌گیرندۀ خون مقتول وقتی با قاتل روبرو شود او را بکشد. </p>
  <p>
    <span class="verse-marker">۲۲-۲۳</span>اما اگر قتل سهواً بوده از روی دشمنی نباشد، مثلاً کسی را بدون قصد با تیغ بزند، یا با پرتاب چیزی، یا با سنگ بزند و یا نادیده چیزی را بر او پرتاب کند و او را بکشد و بدون آنکه با او عداوتی داشته باشد یا بخواهد صدمه‌ای به او برساند، <span class="verse-marker">۲۴</span>آنوقت قوم باید در مورد اینکه آیا قتل سهواً بوده است یا قصداً، و اینکه قاتل باید به‌دست انتقام‌گیرندۀ خون مقتول سپرده شود یا نه، قضاوت کنند. <span class="verse-marker">۲۵</span>وقتی معلوم شود که قتل سهواً صورت گرفته است، پس قوم باید متهم را از دست مدعی برهاند و به شهر پناهگاهی که فرار کرده بود بازگردانند. او تا هنگام مرگ کاهن‌اعظم وقت، در آنجا بماند. <span class="verse-marker">۲۶</span>اگر شخص قاتل شهر پناهگاه را ترک کند <span class="verse-marker">۲۷</span>و وابستگان مقتول او را در خارج شهر بیابد و او را بکشد، این عمل انتقام، قتل شمرده نمی‌شود، <span class="verse-marker">۲۸</span>زیرا که آن شخص می‌بایست تا مرگ کاهن‌اعظم در شهر پناهگاه می‌ماند و بعد از آن به وطن و خانۀ خود بر‌می‌گشت. <span class="verse-marker">۲۹</span>اینها برای تمام قوم اسرائیل و اولادۀ‌شان در هر جائی که باشند قوانین دایمی هستند. </p>
  <p>
    <span class="verse-marker">۳۰</span>هر کسیکه مرتکب قتل شود به موجب شهادت چند نفر شاهد، قاتل شناخته می‌شود و باید اعدام گردد. شهادت یکنفر قابل قبول نیست. <span class="verse-marker">۳۱</span>وقتی کسی قاتل شناخته شد، باید کشته شود و خونبهائی آزادی او را تضمین کرده نمی‌توانید. <span class="verse-marker">۳۲</span>از شخصی که به شهر پناهگاه فرار کرده است برای اینکه به او اجازه داده شود پیش از مرگ کاهن‌اعظم بخانۀ خود برگردد پولی گرفته نشود. <span class="verse-marker">۳۳</span>سرزمینی را که در آن سکونت دارید آلوده نسازید. قتل و خونریزی مُلک را آلوده می‌کند و بدون کشتن قاتل کَفارۀ دیگری پذیرفته نشود. <span class="verse-marker">۳۴</span>پس سرزمینی را که در آن سکونت دارید نجس و ملوث نسازید، زیرا من خداوند هستم و در بین اسرائیل ساکن هستم.» </p>
  <a id="c36"></a>
  <h2>فصل سی و ششم </h2>
  <h3>ازدواج زنان وارث </h3>
  <p>
    <span class="verse-marker">۱</span>رؤسای خانواده‌های جلعاد، پسر ماخیر، نواسۀ مَنَسّی، کواسۀ یوسف، پیش موسی و رهبران اسرائیل آمده به موسی گفتند: <span class="verse-marker">۲</span>«خداوند به تو فرمود که زمین را قرار قرعه بین قوم اسرائیل تقسیم کنی و سهم برادر ما، صَلفُحاد را به دخترانش بدهی. <span class="verse-marker">۳</span>حالا اگر آن‌ها با مردان قبیلۀ دیگری ازدواج کند مُلک و دارائی آن‌ها به همان قبیله انتقال می‌یابد و در نتیجه به دارائی آن قبیله اضافه می‌گردد و از مُلک ما کاسته می‌شود. <span class="verse-marker">۴</span>و وقتیکه سال یوبیل (یعنی سال تجلیل) برسد، زمین شان به قبیله‌ای که با مردان آن ازدواج کرده‌اند، انتقال می‌یابد و از زمین قبیلۀ پدری ما کاسته می‌شود.» </p>
  <p>
    <span class="verse-marker">۵</span>پس موسی این هدایات را از جانب خداوند به مردم اسرائیل داد: «مردان قبیلۀ یوسف حق بجانب هستند. <span class="verse-marker">۶</span>چیزیکه خداوند در مورد دختران صَلفُحاد فرمود اینست: به آن‌ها اجازه بدهید با هر مردی که می‌خواهند ازدواج کنند، اما این مردان باید از قبیلۀ خود شان باشند. <span class="verse-marker">۷</span>در آن صورت هیچ میراث یک قبیلۀ به قبیلۀ دیگری منتقل نمی‌شود، زیرا سهم هر قبیله باید مثلیکه در اول توزیع شده بود، باقی بماند. <span class="verse-marker">۸</span>دخترانی که در قبایل اسرائیل وارث زمین هستند باید فقط با مردان قبیلۀ خود شان ازدواج کنند تا از زمین آن قبیله چیزی کاسته نشود. <span class="verse-marker">۹</span>به این ترتیب دارائی یک قبیله به قبیلۀ دیگری منتقل نمی‌شود.» </p>
  <p>
    <span class="verse-marker">۱۰-۱۱</span>پس دختران صَلفُحاد، یعنی محله، تِرزه، حُجله، ملکه و نوعه، فرمان خداوند را که به موسی داده بود بجا آوردند. <span class="verse-marker">۱۲</span>آن‌ها با مردان قبیلۀ مَنَسّی (پسر یوسف) ازدواج کردند و بنابران میراث آن‌ها در قبیلۀ خود شان باقی ماند. </p>
  <p>
    <span class="verse-marker">۱۳</span>اینست احکام و مقرراتی که خداوند هنگامی که قوم اسرائیل در دشت موآب، کنار دریای اُردن و مقابل شهر اریحا بودند، بوسیلۀ موسی به آن‌ها داد. </p>
  
  
  
  
  
  
  



</div>

<!-- Global site tag (gtag.js) - Google Analytics -->
<script async src="https://www.googletagmanager.com/gtag/js?id=UA-48092930-1"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'UA-48092930-1');
</script>
<!-- End Google Analytics -->

</body>
</html>