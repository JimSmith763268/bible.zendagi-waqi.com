<!doctype html>

<html lang="fa">
<head>
  <meta charset="utf-8">

  <title>کتاب تثنیه</title>

  <link rel="stylesheet" href="/css/style.css">
  <script>var nc = 34;</script>
  <script src="/js/script.js"></script>
</head>

<body dir="rtl">
<a id="top"></a>

<div id="navbar">
  <div id="navbar-container">
    <div>
      <a href="javascript:window.scroll(0,0)" style="margin-left: 1em">
        <svg class="MuiSvgIcon-root MuiSvgIcon-fontSizeMedium MuiBox-root css-1om0hkc" focusable="false" aria-hidden="true" viewBox="0 0 24 24" data-testid="ArrowUpwardIcon"><path d="m4 12 1.41 1.41L11 7.83V20h2V7.83l5.58 5.59L20 12l-8-8-8 8z"></path></svg>
      </a>    
    </div>
    <div>
      <span>فصل </span>
      <select id="list" oninput="scrollToChapter(this)">
        
        <option value="c1">۱</option>
        
        <option value="c2">۲</option>
        
        <option value="c3">۳</option>
        
        <option value="c4">۴</option>
        
        <option value="c5">۵</option>
        
        <option value="c6">۶</option>
        
        <option value="c7">۷</option>
        
        <option value="c8">۸</option>
        
        <option value="c9">۹</option>
        
        <option value="c10">۱۰</option>
        
        <option value="c11">۱۱</option>
        
        <option value="c12">۱۲</option>
        
        <option value="c13">۱۳</option>
        
        <option value="c14">۱۴</option>
        
        <option value="c15">۱۵</option>
        
        <option value="c16">۱۶</option>
        
        <option value="c17">۱۷</option>
        
        <option value="c18">۱۸</option>
        
        <option value="c19">۱۹</option>
        
        <option value="c20">۲۰</option>
        
        <option value="c21">۲۱</option>
        
        <option value="c22">۲۲</option>
        
        <option value="c23">۲۳</option>
        
        <option value="c24">۲۴</option>
        
        <option value="c25">۲۵</option>
        
        <option value="c26">۲۶</option>
        
        <option value="c27">۲۷</option>
        
        <option value="c28">۲۸</option>
        
        <option value="c29">۲۹</option>
        
        <option value="c30">۳۰</option>
        
        <option value="c31">۳۱</option>
        
        <option value="c32">۳۲</option>
        
        <option value="c33">۳۳</option>
        
        <option value="c34">۳۴</option>
        
      </select>    
      <span></span>
    </div>
  </div>
</div> 



<div class="button-container">
  

  
  <a href="mailto:zendagiwaqi@gmail.com">
    <svg xmlns="http://www.w3.org/2000/svg" viewBox="0 0 24 24" fill="black"><path d="M0 0h24v24H0z" fill="none"/><path d="M20 4H4c-1.1 0-1.99.9-1.99 2L2 18c0 1.1.9 2 2 2h16c1.1 0 2-.9 2-2V6c0-1.1-.9-2-2-2zm0 4l-8 5-8-5V6l8 5 8-5v2z"/></svg>
  </a>
  

  

  
  <a href="/">
    <svg class="MuiSvgIcon-root MuiSvgIcon-fontSizeMedium MuiBox-root css-1om0hkc" focusable="false" aria-hidden="true" viewBox="0 0 24 24" data-testid="HomeIcon"><path d="M10 20v-6h4v6h5v-8h3L12 3 2 12h3v8z"></path></svg>
  </a>
  


</div>


<div class="book-container">


  
  
  
  
  
  <h1>تثنیه </h1>
  
  
  
  
  
  
  
  
  
  
  
  
  
  
  <a id="c1"></a>
  <h2>فصل اول </h2>
  <h3>امر مهاجرت از حوریب </h3>
  <p>
    <span class="verse-marker">۱</span>این کتاب شامل خطابۀ موسی برای قوم اسرائیل است که در بیابان عربه (واقع در بیابان موآب) در شرق اُردن ثبت شده است. شهرهای این ناحیه عبارت بودند از: سوف، فاران، توفَل، لابان، حزیروت و دی‌ذهَب. <span class="verse-marker">۲</span>از کوه حوریب (کوه سینا) تا قادِش‌بَرنیع از طریق کوه سعیر یک فاصلۀ یازده روزه است. <span class="verse-marker">۳</span>در روز اول ماهِ یازدهم سال چهلم، پس از خروج قوم اسرائیل از مصر بود که موسی خطابۀ خود را ایراد نمود. <span class="verse-marker">۴-۵</span>بعد از آنکه موسی سیحون، پادشاه اموریان را که در حِشبون حکومت می‌کرد و عوج، پادشاه باشان را که در عَشتاروت بود، در اَدرَعی شکست داد، این هدایات را که خداوند به او ارشاد فرموده بود به قوم اسرائیل ابلاغ نموده <span class="verse-marker">۶</span>گفت: «وقتی ما در کوه حوریب بودیم، خداوند، خدای ما به ما چنین فرمود: شما بقدر کافی در این کوهستان توقف کرده‌اید. <span class="verse-marker">۷</span>حالا آماده شوید و به سرزمین کوهستانی اموریان و نواحی آن ـ درۀ اُردن، کوهستانها، دشتها، حوالی سمت جنوب، سواحل مدیترانه، سرزمین کنعان و لبنان و تا دریای فرات ـ بروید و همه را تصرف کنید. <span class="verse-marker">۸</span>زیرا اینها همان جاهائی هستند که وعدۀ مالکیت شان را به اجداد تان، ابراهیم، اسحاق، یعقوب و اولادۀ‌شان داده بودم.» </p>
  <h3>انتخاب قضات </h3>
  <h4>(همچنین در خروج ۱۸:‌۱۳‌-‌۲۷) </h4>
  <p>
    <span class="verse-marker">۹</span>موسی اضافه کرد: «در همان وقت به شما گفتم که من به تنهائی نمی‌توانم همه مسئولیت‌ها را بگردن بگیرم. <span class="verse-marker">۱۰</span>خداوند، خدای شما تعداد شما را مثل ستارگان آسمان بیشمار ساخته است. <span class="verse-marker">۱۱</span>از خداوند، خدای اجداد تان تمنا دارم که شمارۀ تانرا هزار چند زیاد کند و به شما برکت فراوان عطا فرماید. <span class="verse-marker">۱۲</span>اما چطور می‌توانم به تنهائی به تمام دعواها و منازعات شما رسیدگی کنم؟ <span class="verse-marker">۱۳</span>پس از هر قبیله چند مرد دانا، فهمیده و با تجربه را انتخاب کنید و من آن‌ها را به رهبری شما تعیین می‌نمایم. <span class="verse-marker">۱۴</span>شما به پیشنهاد من موافقه کردید. <span class="verse-marker">۱۵</span>آنوقت من آن اشخاص دانا و با تجربۀ هر قبیله را که شما انتخاب نمودید مأمور ساختم تا بعنوان رهبر گروه‌های هزار، صد، پنجاه و ده نفری وفای وظیفه نموده دعواهای شما را حل و فصل نمایند. <span class="verse-marker">۱۶</span>به رهبران تان امر کردم که در عین حال در امور قضائی هم با شما کمک کرده هر دعوائی را چه از قوم خود شان باشند یا از بیگانه، از روی عدالت و انصاف فیصله کنند. <span class="verse-marker">۱۷</span>به آن‌ها گفتم: «بین خورد و بزرگ فرقی را قایل مشوید، از کسی نترسید، زیرا هر فیصله‌ای که می‌کنید از جانب خدا خواهد بود. اگر حل مسئله‌ای برای شما مشکل باشد آنرا برای من بیاورید و من به آن رسیدگی می‌کنم.» <span class="verse-marker">۱۸</span>در همان وقت هدایات لازمۀ دیگری هم به آن‌ها دادم. </p>
  <h3>بررسی سرزمین کنعان </h3>
  <h4>(همچنین در اعداد ۱۳:‌۱‌-‌۳۳) </h4>
  <p>
    <span class="verse-marker">۱۹</span>قرار امر خداوند، خدای خود از حوریب حرکت کردیم و از بیابان وسیع و وحشتناک عبور نموده به کوهستان اموریان رفتیم. وقتی به قادِش‌بَرنیع رسیدیم <span class="verse-marker">۲۰-۲۱</span>به شما گفتم که خداوند، خدای ما این سرزمین را به ما داده است. حالا بروید و قرار فرمان خداوند، خدای پدران تان آنرا تصاحب کنید. نترسید و خوف را بدل تان راه ندهید. <span class="verse-marker">۲۲</span>آنگاه همۀ تان پیش من آمدید و گفتید: «بیائید چند نفر را پیشتر به آنجا بفرستیم تا آن سرزمین را بررسی کنند و بعد به ما خبر بدهند که از کدام طریق می‌توانیم به آن سرزمین داخل شویم و با چه شهرهای روبرو می‌شویم.» <span class="verse-marker">۲۳</span>من با پیشنهاد شما موافقه کردم و دوازده نفر را، یعنی یک نفر از هر قبیله انتخاب نمودم. <span class="verse-marker">۲۴</span>آن‌ها براه افتادند و از کوهستانها گذشته به وادی اشکول رفتند و آنجا را بررسی کردند. <span class="verse-marker">۲۵</span>آن‌ها برگشتند و نمونه‌هائی از میوه‌های آن سرزمین را با خود آوردند و گفتند: «آن کشوری را که خداوند، خدای ما به ما داده است یک سرزمین حاصلخیز است.» </p>
  <p>
    <span class="verse-marker">۲۶</span>اما شما از ورود به آنجا خودداری نموده و از فرمان خداوند، خدای تان سرکشی کردید. <span class="verse-marker">۲۷</span>در خیمه‌های تان به شکایت پرداختید و گفتید: «چون خداوند از ما نفرت داشت، ما را از مصر بیرون آورد تا ما را به‌دست اموریان تسلیم کرده از بین ببرد. <span class="verse-marker">۲۸</span>چرا به آنجا برویم؟ برادران ما که به آنجا رفتند با خبرهائی که آوردند ما را ترساندند، زیرا گفتند که مردان آن سرزمین قویتر و قدبلندتر از ما هستند و دیوارهای شهرهای شان سربفلک کشیده می‌باشند و همچنان آن‌ها غول‌پیکرانی را که از اولادۀ عناق هستند در آنجا دیده‌اند.» <span class="verse-marker">۲۹</span>اما من به شما گفتم که هراسان نباشید و از آن مردم نترسید. <span class="verse-marker">۳۰</span>خداوند، خدای شما راهنمای شما است و همانطوری که قبلاً در مصر و همچنین در این بیابان در برابر چشمان تان جنگید، حالا هم برای شما جنگ می‌کند. <span class="verse-marker">۳۱</span>شما دیدید که در تمام طول راه، مثل یک پدر که از فرزند خود مراقبت می‌کند، از شما غمخواری کرده است. <span class="verse-marker">۳۲</span>اما با همۀ اینها و باوجودیکه پیشاپیش شما حرکت می‌کرد تا جای مناسبی برای اقامت شما پیدا کند، بازهم شما به خداوند اعتماد نکردید. <span class="verse-marker">۳۳</span>او در سراسر سفر، در شب بوسیلۀ ستونی از آتش و در روز با ستونی از ابر شما را راهنمائی فرمود. </p>
  <h3>خداوند بنی‌اسرائیل را تنبیه می‌کند </h3>
  <h4>(همچنین در اعداد ۱۴:‌۲۰‌ـ‌۴۵) </h4>
  <p>
    <span class="verse-marker">۳۴</span>وقتی خداوند شکایت شما را شنید، خشمگین شد و قسم خورد و فرمود: <span class="verse-marker">۳۵</span>«حتی یک نفر هم از شما نسل شریر روی آن سرزمینی را که من وعدۀ مالکیتش را به پدران تان داده بودم، نخواهد دید. <span class="verse-marker">۳۶</span>بغیر از کالیب، پسر یَفُنه که چون از من اطاعتِ کامل نمود، آن زمینی را که مطالعه کرده است به او و اولاده‌اش می‌بخشم.» <span class="verse-marker">۳۷</span>بخاطر شما خداوند بر من هم خشم نموده و فرمود: «تو هم به آن سرزمین موعود داخل نمی‌شوی. <span class="verse-marker">۳۸</span>به جای تو، یوشع پسر نون که معاون تو است، قوم اسرائیل را هدایت می‌کند. پس او را تشویق کن چون او رهبری قوم اسرائیل را در تصرف آن سرزمین به عهده خواهد گرفت.» <span class="verse-marker">۳۹</span>برعلاوه کودکان تان را که حالا دست راست و چپ خود را نمی‌شناسند و شما می‌گفتید که اسیر دست دشمنان می‌شوند، مالک آن سرزمین می‌سازم. <span class="verse-marker">۴۰</span>اما شما حالا برگردید و از راهی که بطرف بحیرۀ احمر می‌رود، به بیابان بروید. </p>
  <p>
    <span class="verse-marker">۴۱</span>آنگاه شما گفتید: «ما در برابر خداوند گناه کرده‌ایم، اما اینک می‌رویم و قرار فرمان خداوند، خدای خود می‌جنگیم.» پس همۀ شما برای جنگ آماده شدید و فکر می‌کردید که به آسانی می‌توانید آن ناحیۀ کوهستانی را فتح کنید. <span class="verse-marker">۴۲</span>خداوند به من فرمود تا به شما بگویم که جنگ نکنید، زیرا خداوند با شما نمی‌رود و دشمن، شما را شکست می‌دهد. <span class="verse-marker">۴۳</span>من آنچه را که خداوند به من فرمود به شما گفتم، اما شما توجه نکردید. شما مغرور شدید و از فرمان خداوند سرکشی نموده و برای جنگ به کوهستان رفتید. <span class="verse-marker">۴۴</span>همان بود که اَمُوریانی که ساکنین آنجا بودند، به مقابلۀ شما آمدند و مانند خیل زنبور شما را دنبال کردند و از سعیر تا حُرما شکست دادند. <span class="verse-marker">۴۵</span>آنگاه شما برگشتید و در حضور خداوند گریه کردید، ولی خداوند به فریاد شما گوش نداد. <span class="verse-marker">۴۶</span>بعد شما مدت مدیدی در قادِش باقی ماندید. </p>
  <a id="c2"></a>
  <h2>فصل دوم </h2>
  <h3>سالهای آوارگی در بیابان </h3>
  <p>
    <span class="verse-marker">۱</span>بعد قرار امر خداوند برگشتیم و از راهی که بطرف بحیرۀ احمر می‌رود، به بیابان رفتیم. سالهای زیادی در نواحی کوه سعیر سرگردان بودیم. <span class="verse-marker">۲-۳</span>آنگاه خداوند به من فرمود: «شما برای یک مدت کافی در این کوهستان سرگردان بوده‌اید. حالا بطرف شمال بروید <span class="verse-marker">۴</span>و به مردم هدایت بدهید که از بین سرزمین خویشاوندان شان، یعنی ادومیان که اولادۀ عیسو هستند و در سعیر بود و باش دارند، عبور کنند. آن‌ها از شما می‌ترسند، پس بسیار احتیاط کنید <span class="verse-marker">۵</span>و با آن‌ها نجنگید، زیرا من حتی یک وجب از زمین آنجا را به شما نمی‌دهم، چونکه تمام کوهستان سعیر را بعنوان مِلکیت به عیسو داده‌ام. <span class="verse-marker">۶</span>در آنجا برای غذا و آبی که مصرف می‌کنید باید پول بپردازید.» </p>
  <p>
    <span class="verse-marker">۷</span>خداوند، خدای تان در تمام مدت چهل سالیکه در این بیابان وسیع سرگردان بوده‌اید در هر قدم مراقب شما بوده از هر جهت به شما برکت داده است و به هیچ چیزی محتاج نبوده‌اید. </p>
  <p>
    <span class="verse-marker">۸</span>پس ما از سرحد سعیر که خویشاوندان ما، یعنی اولادۀ عیسو در آن زندگی می‌کردند عبور نمودیم و بعد از جاده‌ای که بطرف اِیلَت و عَصیون‌جابَر می‌رود گذشته رو به شمال بطرف بیابان موآب حرکت کردیم. <span class="verse-marker">۹</span>خداوند به من فرمود: «موجب آزار و اذیتِ موآبیان که اولادۀ لوط هستند، نشوید و با آن‌ها جنگ نکنید، زیرا من از زمین آن‌ها چیزی به شما نمی‌دهم، چونکه شهر عار را به آن‌ها بخشیده‌ام.» <span class="verse-marker">۱۰</span>(ایمیان که قبیلۀ بسیار بزرگی بودند قبلاً در آنجا سکونت داشته و مثل غول‌پیکران عناقی قدِ بلند داشتند. <span class="verse-marker">۱۱</span>ایمیان مانند عناقیان اصلاً رفائی بودند، اما موآبیان آن‌ها را ایمی می‌خواندند. <span class="verse-marker">۱۲</span>حوریان هم قبلاً در سعیر زندگی می‌کردند، اما اولادۀ عیسو آن‌ها را بیرون رانده همه را از‌بین بردند و سرزمین شان را اشغال کردند، همانطوریکه اسرائیل سرزمین مردم کنعان را که خداوند به آن‌ها داده بود، تصرف نمودند.) </p>
  <p>
    <span class="verse-marker">۱۳</span>بعد به امر خداوند از دریای زارَد عبور کردیم. <span class="verse-marker">۱۴</span>از وقتی که قادِش‌بَرنیع را ترک کردیم و از وادی زارَد گذشتیم سی و هشت سال را در بر گرفت. همانطوریکه خداوند فرموده بود، در این مدت تمام مردان جنگی ما از بین رفتند. <span class="verse-marker">۱۵</span>دست خداوند برضد آن‌ها دراز بود تا اینکه همه را هلاک ساخت. </p>
  <p>
    <span class="verse-marker">۱۶</span>بعد از آنکه تمام مردان جنگی مردند، <span class="verse-marker">۱۷</span>خداوند به من فرمود: <span class="verse-marker">۱۸</span>«امروز باید از طریق عار از سرحد موآب عبور کنید. <span class="verse-marker">۱۹</span>وقتی به سرحد عَمونی ها نزدیک شدید، به آن‌ها آزار نرسانید و از جنگ با آن‌ها خودداری کنید، زیرا من سرزمین آن‌ها را به شما نمی‌دهم، چونکه آنجا را به اولادۀ لوط بخشیده‌ام.» <span class="verse-marker">۲۰</span>(در این سرزمین یک وقتی رفائیان زندگی می‌کردند. عَمونی ها اینها را زَمزمی می‌گفتند. <span class="verse-marker">۲۱</span>این مردم یک گروه بسیار بزرگ بود و مانند عناقیان قدِ بلند داشتند. اما خداوند آن‌ها را از بین برد تا بجای شان عَمونی ها در آنجا سکونت کنند. <span class="verse-marker">۲۲</span>خداوند به اولادۀ عیسو هم به همین ترتیب کمک کرد و حوریان را که پیش از آن‌ها در سعیر سکونت داشتند از بین بُرد و تا به امروز بجای آن‌ها در آن ناحیه زندگی می‌کنند. <span class="verse-marker">۲۳</span>به همین قسم مردمی که از جزیرۀ کریت آمده بودند، قبیلۀ عِویان را که در نواحی غزه می‌زیستند از بین بردند و در آنجا خود شان بجای آن‌ها سکونت اختیار نمودند.) <span class="verse-marker">۲۴</span>خداوند فرمود: «از وادی اَرنُون عبور کنید و با سیحون، پادشاهِ حِشبون بجنگید. من او را با کشورش به‌دست شما تسلیم می‌کنم. <span class="verse-marker">۲۵</span>امروز وحشت را در دل مردم ایجاد می‌نمایم تا همه کس در همه جای دنیا از شما بترسند و وقتی نام شما را بشنوند، به وحشت بیفتند.» </p>
  <h3>شکست سیحون، پادشاهِ حِشبون </h3>
  <h4>(همچنین در اعداد ۲۱:‌۲۱‌-‌۳۰) </h4>
  <p>
    <span class="verse-marker">۲۶</span>پس من از بیابان قِدیموت مردانی را پیش سیحون، پادشاهِ حِشبون فرستادم و با این پیام پیشنهاد صلح کردم: <span class="verse-marker">۲۷</span>«اگر به ما اجازه بدهی که از سرزمین‌ات عبور کنیم، ما تنها از شاهراه به سفر خود ادامه می‌دهیم و از آن به چپ یا راست قدم نمی‌گذاریم. <span class="verse-marker">۲۸</span>غذا و آب خود را از شما می‌خریم. چیزی که از شما می‌خواهیم اجازۀ عبور از خاک شما است و بس. <span class="verse-marker">۲۹</span>اولادۀ عیسو که در سعیر سکونت دارند و همینطور موآبیان که در عار زندگی می‌کنند به ما اجازۀ عبور از سرزمین خود را دادند. ما می‌خواهیم که از طریق اُردن به سرزمینی که خداوند، خدای ما به ما داده است برویم.» <span class="verse-marker">۳۰</span>اما سیحون، پادشاهِ حِشبون به ما اجازۀ عبور را نداد. خداوند، خدای شما او را بی‌رحم و سخت‌دل ساخت تا ما او را شکست بدهیم. چنانچه امروز واقع شده است. </p>
  <p>
    <span class="verse-marker">۳۱</span>خداوند به من فرمود: «من سیحون و سرزمین او را در برابر شما عاجز ساخته‌ام. پس بروید و برای تصرف آن دست به‌کار شوید.» <span class="verse-marker">۳۲</span>وقتی سیحون با لشکر خود برای جنگ به یاهز آمد، <span class="verse-marker">۳۳</span>خداوند، خدای ما او را به‌دست ما تسلیم کرد و ما او را همراه با فرزندان و تمام مردم او کشتیم. <span class="verse-marker">۳۴</span>بعد از آنکه شهرهای او را تصرف کردیم، همۀ مردان، زنان و اطفال شان را بکلی از بین بردیم و هیچ کسی را زنده نگذاشتیم. <span class="verse-marker">۳۵</span>تنها گله‌های شان را بعنوان غنیمت برای خود نگهداشتیم و شهرهای شان را که به‌دست آورده بودیم، غارت کردیم. <span class="verse-marker">۳۶</span>از عروعیر که در کنار وادی اَرنُون است تا جِلعاد، همه شهرها را بشمول شهری که در وسط وادی بود، تصرف کردیم و هیچ شهری نتوانست در مقابل ما مقاومت کند، زیرا خداوند، خدای ما همه چیز را به ما داده بود. <span class="verse-marker">۳۷</span>اما به سرزمین عَمونی ها و ناحیۀ وادی یبوق و شهرهای کوهستانی که خداوند، خدای ما، ما را منع کرده بود، نزدیک نشدیم. </p>
  <a id="c3"></a>
  <h2>فصل سوم </h2>
  <h3>شکست عوج پادشاه </h3>
  <h4>(همچنین در اعداد ۲۱:‌۳۱‌-‌۳۵) </h4>
  <p>
    <span class="verse-marker">۱</span>بعد از آن بطرف باشان حرکت کردیم. پادشاه باشان با تمام لشکر خود برای مقابلۀ ما به اَدرَعی آمد. <span class="verse-marker">۲</span>خداوند به من فرمود: «از او نترس، زیرا من او را همراه با تمام مردم و سرزمینش به تو سپرده‌ام. با او همان معامله را بکن که با سیحون، پادشاهِ اموریان در حِشبون کردی.» <span class="verse-marker">۳</span>به این ترتیب، خداوند، خدای ما عوج، پادشاه باشان را هم با تمام مردم او به‌دست ما تسلیم کرد و ما همه را کشتیم و حتی یک نفر را هم زنده نگذاشتیم. <span class="verse-marker">۴</span>هر شصت شهر او را، یعنی تمام نواحی اَرجُوب، سرزمین باشان و تمام قلعه‌های نظامی آن‌ها را تصرف کردیم. <span class="verse-marker">۵</span>همه شهرهای شان را که دارای دیوارهای بلند و دروازه‌های پشت‌بند‌دار بودند با دهات و قصبات آن‌ها به‌دست آوردیم. <span class="verse-marker">۶</span>همه را مثل سرزمین باشان بکلی نابود ساختیم و تمام مرد و زن و کودک را هلاک کردیم. <span class="verse-marker">۷</span>اما گله‌ها و غنایمی را که به‌دست آوردیم، برای خود نگهداشتیم. </p>
  <p>
    <span class="verse-marker">۸</span>به این ترتیب، ما تمام سرزمین دو پادشاه اموری را که در شرق دریای اُردن بود، یعنی از ناحیۀ وادی اَرنُون تا کوه حِرمون متصرف شدیم. <span class="verse-marker">۹</span>(مردم صیدون کوه حِرمون را سِریون و اموریان آن را سنیر می‌گفتند.) <span class="verse-marker">۱۰</span>ما تمام شهرهائی را که در آن جلگه واقع بودند همراه با سرزمین جِلعاد و باشان تا سَلخه و اَدرَعی به‌دست آوردیم. <span class="verse-marker">۱۱</span>(عوج، پادشاه باشان آخرین بازماندۀ رفائی بود. تختخواب آهنی او که در شهر رَبَت، یکی از شهرهای عمونیان قرار دارد، دارای چهار و نیم متر طول و دو متر عرض می‌باشد.) </p>
  <h3>قبایل شرقی دریای اُردن </h3>
  <h4>(همچنین در اعداد ۳۲:‌۱‌-‌۴۲) </h4>
  <p>
    <span class="verse-marker">۱۲</span>بعد از آنکه این سرزمین را تصاحب کردیم، آن را از عروعیر که در کنار وادی اَرنُون است با نصف کوهستان جلعاد و شهرهای آن به قبایل رؤبین و جاد دادم. <span class="verse-marker">۱۳</span>بقیۀ جلعاد و تمام سرزمین باشان را که عوج در آن سلطنت می‌کرد به نصف قبیلۀ مَنَسّی توزیع کردم. (ناحیۀ اَرجُوب در باشان را سرزمین رفائیان هم می‌نامند.) <span class="verse-marker">۱۴</span>خانوادۀ یایر از قبیلۀ مَنَسّی سراسر ناحیۀ اَرجُوب را تا حدود جشوریان و معکیان به‌دست آوردند و آنجا را بنام خود، یعنی حووت‌یایر نامیدند که تا به امروز به همین نام یاد می‌شود. </p>
  <p>
    <span class="verse-marker">۱۵</span>به خانوادۀ ماخیر جلعاد را دادم. <span class="verse-marker">۱۶</span>قبایل رؤبین و جاد منطقه‌ای را که از دریای یبوق در جلعاد (سرحد عمونیان) شروع می‌شد و تا وسط وادی اَرنُون وسعت داشت، اشغال کردند. <span class="verse-marker">۱۷</span>از طرف غرب، ساحۀ ملکیت آن‌ها تا دریای اُردن و از جهیل جلیل تا بحیرۀ مُرده و کوه فِسجه ادامه داشت. </p>
  <p>
    <span class="verse-marker">۱۸</span>من به شما گفتم که خداوند، خدای شما این سرزمین را به شما داده است. پس تمام مردان مسلح شما باید پیشاپیش قوم بروند و آن‌ها را به آن طرف دریای اُردن برسانند. <span class="verse-marker">۱۹</span>اما زنان، کودکان و گله‌های تان که می‌دانم تعداد آن‌ها بسیار زیاد است باید در همین شهرهائی که خدا به شما داده است، باقی بمانند. <span class="verse-marker">۲۰</span>شما هم به برادران اسرائیلی تان کمک کنید تا خداوند آن‌ها را نیز موفق گرداند. بعد از آنکه آن‌ها آن سرزمین را که خداوند، خدای تان در آن طرف دریای اُردن به آن‌ها داده است تصرف کردند، شما می‌توانید به مُلک و جای خود برگردید. </p>
  <p>
    <span class="verse-marker">۲۱</span>بعد به یوشع هدایت داده گفتم: «تو با چشمان خود دیدی که خداوند، خدایت با آن دو پادشاه چه کرد. او با تمام کشورهای آن طرف دریای اُردن همین کار را می‌کند. <span class="verse-marker">۲۲</span>از مردم آنجا نترسید، زیرا خداوند، خدای تان برای شما می‌جنگد.» </p>
  <h3>به موسی اجازۀ عبور از دریای اُردن داده نمی‌شود </h3>
  <p>
    <span class="verse-marker">۲۳-۲۴</span>آنگاه من بحضور خداوند التماس کردم و گفتم: «ای خداوند، تو عظمت و قدرت دست خود را به این بنده‌ات نشان دادی. هیچ خدائی در آسمان و زمین نمی‌تواند آنچه را که تو در حق ما کردی، بکند. <span class="verse-marker">۲۵</span>حالا از تو تمنا می‌کنم که به من اجازه بدهی تا به آنسوی دریای اُردن بروم و آن سرزمین خوب و کوهستانهای مرغوب و لبنان را ببینم.» <span class="verse-marker">۲۶</span>اما خداوند بخاطر شما بر من غضبناک بود و به تقاضای من گوش نداد و به من فرمود: «همین برای تو کافی است. دیگر در این باره حرفی نزن. <span class="verse-marker">۲۷</span>به بالای کوه فِسجه برو و از آنجا به سمت مغرب، شمال، جنوب و مشرق نظر بینداز. آن سرزمین را از دور می‌ببینی، اما از دریای اُردن هرگز عبور نمی‌کنی. <span class="verse-marker">۲۸</span>ولی یوشع را به جانشینی خود بگمار و او را تقویت و تشویق کن، زیرا او قوم اسرائیل را به آن طرف دریای اُردن هدایت کرده آن سرزمین را که تو از بالای کوه مشاهده می‌کنی فتح می‌کند.» <span class="verse-marker">۲۹</span>بنابران، ما در درۀ مقابل بیت‌فغور باقی ماندیم. </p>
  <a id="c4"></a>
  <h2>فصل چهارم </h2>
  <h3>موسی مردم را به اطاعت تشویق می‌کند </h3>
  <p>
    <span class="verse-marker">۱</span>حالا ای قوم اسرائیل، به قوانین و فرایضی که به شما یاد می‌دهم بدقت گوش بدهید تا زنده بمانید و بتوانید به سرزمینی که خداوند، خدای اجداد تان به شما داده است وارد شوید و آن را تصاحب کنید. <span class="verse-marker">۲</span>شما نباید به احکامی که به شما می‌دهم چیزی را بیفزائید و یا چیزی را از آن‌ها کم کنید، بلکه فقط همین احکامی را که از جانب خداوند، خدای تان می‌باشد بجا آورید. <span class="verse-marker">۳</span>شما بچشم خود دیدید که خداوند چطور در بعل‌فغور تمام کسانی را که بت بعل را پرستش کردند از بین برد. <span class="verse-marker">۴</span>اما چون شما به خداوند، خدای خود وفادار بودید، تا امروز زنده ماندید. <span class="verse-marker">۵</span>حالا طبق فرمان خداوند، خدای خود، قوانین و فرایض او را به شما تعلیم داده‌ام. تا وقتی که آن سرزمین را فتح کردید از این قوانین پیروی نمائید. <span class="verse-marker">۶</span>اگر از آن‌ها از دل و جان اطاعت کنید، پیش مردم در داشتن حکمت و بصیرت مشهور می‌شوید و چون مردم دیگر این قوانین را بشنوند، بگویند: «این قوم بزرگ واقعاً دارای حکمت و بصیرت هستند.» </p>
  <p>
    <span class="verse-marker">۷</span>زیرا هیچ قومی، هر قدر بزرگ هم باشند، مثل ما خدائی ندارند که به آن‌ها نزدیک باشد و هر وقتی که بحضور او دعا کنند، دعای شان را قبول فرماید. <span class="verse-marker">۸</span>هیچ ملتی، هر قدر بزرگ هم باشند مانند این احکام و قوانین عادلانه‌ای را که امروز به شما یاد دادم، ندارند. <span class="verse-marker">۹</span>لیکن احتیاط کنید و متوجه باشید تا مبادا در طول زندگی تان چیزهائی را که با چشمان خود دیده‌اید فراموش کنید، بلکه به فرزندان و نواسه‌های تان یاد بدهید. <span class="verse-marker">۱۰</span>آن روزی را بخاطر بیاورید که در حوریب در حضور خداوند، خدای خود ایستاده بودید، او به من فرمود: «مردم را در حضور من جمع کن تا کلام مرا بشنوند و بیاموزند که تا زنده هستند به من احترام کنند و بتوانند فرزندان خود را تعلیم بدهند.» </p>
  <p>
    <span class="verse-marker">۱۱</span>شما نزدیک آمده در دامنۀ کوه ایستاده شدید در حالیکه ابر‌های سیاه و غلیظی کوه را پوشانیده بودند و شعله‌های آتش از آن به آسمان زبانه می‌کشیدند. <span class="verse-marker">۱۲</span>آنگاه خداوند از بین آتش با شما صحبت کرد و شما تنها کلام او را شنیدید، اما خودش را ندیدید. <span class="verse-marker">۱۳</span>او پیمانی را که عبارتند از احکام ده‌گانۀ او، بر دو لوح سنگی نوشت و به شما داد تا از آن‌ها اطاعت کنید. <span class="verse-marker">۱۴</span>به من هم هدایت داد تا آن قوانین را به شما تعلیم بدهم که وقتی به سرزمین موعود برسید از آن‌ها پیروی نمائید. </p>
  <h3>منع بت‌پرستی </h3>
  <p>
    <span class="verse-marker">۱۵</span>در آن روزیکه خداوند در کوه حوریب از بین آتش با شما صحبت کرد هیچ شکل و صورتی را ندیدید، پس احتیاط کنید <span class="verse-marker">۱۶</span>که با ساختن بت به هر شکل، چه زن چه مرد، <span class="verse-marker">۱۷</span>و چه بصورت حیوان یا پرنده، <span class="verse-marker">۱۸</span>خزنده یا ماهی، خود را آلوده نسازید. <span class="verse-marker">۱۹</span>همچنین وقتی به آسمان‌ها نگاه می‌کنید و آفتاب، مهتاب و ستارگان را می‌بینید، منحرف نشوید و آن‌ها را سجده و پرستش نکنید. خداوند، خدای تان آن‌ها را برای تمام اقوام جهان ساخته است. <span class="verse-marker">۲۰</span>خداوند شما را از کورۀ آهن، یعنی مصر بیرون آورد تا قوم خاص او باشید، طوریکه امروز هستید. </p>
  <p>
    <span class="verse-marker">۲۱</span>خداوند، خدای تان بخاطر شما بر من غضبناک شد و به تأکید اعلام فرمود که من از دریای اُردن عبور نخواهم کرد و در آن سرزمین خوب که به شما می‌دهد قدم نخواهم گذاشت. <span class="verse-marker">۲۲</span>من در همین جا بدون آنکه به آن طرف دریای اُردن بروم، می‌میرم، اما البته شما برای تصرف آن سرزمین حاصلخیز به آنجا می‌روید. <span class="verse-marker">۲۳</span>پس احتیاط کنید که پیمان خداوند، خدای تان را که با شما بست، از یاد نبرید. هیچ نوع بتی را نسازید، زیرا خداوند، خدای تان شما را از این کار منع کرده است <span class="verse-marker">۲۴</span>خداوند، خدای شما آتش سوزنده و خدایی غیور است. </p>
  <p>
    <span class="verse-marker">۲۵</span>حتی اگر سالها در آن سرزمین زندگی کرده دارای فرزند و نواسه شده باشید، اما خود را با ساختن بتها و ارتکاب اعمالی که در نظر خداوند، خدای تان زشت‌اند، آلوده کنید و او را خشمناک سازید، <span class="verse-marker">۲۶</span>زمین و آسمان شاهد باشند که شما در همان سرزمینی که با عبور از دریای اُردن آن را تصرف می‌کنید، بکلی از بین می‌روید. <span class="verse-marker">۲۷</span>خداوند شما را در بین اقوام پراگنده می‌کند و تعداد تان را کم می‌سازد. <span class="verse-marker">۲۸</span>در آنجا بتهائی را که از چوب و سنگ و به‌دست انسان ساخته شده‌اند و نه می‌بینند، نه می‌شنوند، نه می‌خورند و نه می‌بویند، می‌پرستید. <span class="verse-marker">۲۹</span>در آنجا اگر بازهم خداوند، خدای تان را بطلبید و از جان و دل طالب او باشید، او را یافته می‌توانید. <span class="verse-marker">۳۰</span>وقتی با سختی‌ها و مشکلات روبرو شوید و همۀ این چیزها برای تان رخ بدهد باز سرانجام به خداوند، خدای تان رو می‌آورید و از آنچه که او به شما بفرماید اطاعت می‌کنید. <span class="verse-marker">۳۱</span>زیرا خداوند، خدای شما خدای رحیم و مهربان است. او شما را ترک نمی‌کند و از بین نمی‌برد و او پیمانی را که با اجداد تان بسته است فراموش نمی‌کند. </p>
  <p>
    <span class="verse-marker">۳۲-۳۳</span>در تمام تاریخ، از زمانی که خدا انسانها را در روی زمین آفرید، از یک گوشۀ آسمان تا به گوشۀ دیگر آن را جستجو کنید و ببینید که آیا هرگز چنین چیزی با عظمت رخ داده است که مردمی آواز خدا را که از میان آتش با آن‌ها صحبت کرده است، مثل شما بشنوند و زنده بمانند؟ <span class="verse-marker">۳۴</span>یا آیا شنیده‌اید که خدا با فرستادن بلاهای مدهش و ذریعۀ معجزات بزرگ و جنگ و بازوی توانای خود قومی را از اسارت قوم دیگری رهائی بخشیده برای خود برگزیند؟ اما خداوند، خدای شما در برابر چشمان تان این کار را در مصر برای شما انجام داد. <span class="verse-marker">۳۵</span>او این کارها را فقط به خاطری کرد تا شما بدانید که او یگانه خدائی است و مانند و همتا ندارد. <span class="verse-marker">۳۶</span>از آسمان آواز خود را به شما شنواند تا شما تعلیم بگیرید. بر روی زمین آتش عظیم خود را به شما نشان داد تا آواز او را از بین آن بشنوید. <span class="verse-marker">۳۷</span>بخاطر محبتی که به اجداد تان داشت شما را برگزید و با قدرت عظیم خود از مصر بیرون آورد، <span class="verse-marker">۳۸</span>و اقوامی را که به مراتب بزرگتر و نیرومندتر از شما بودند، از سر راه تان دور کرد و سرزمین شان را طوریکه امروز می‌بینید، به شما بخشید. <span class="verse-marker">۳۹</span>پس حالا بدانید و فراموش نکنید که خداوند، خدای آسمان‌ها و همچنین خدای روی زمین است و بغیر از او خدای دیگری وجود ندارد. <span class="verse-marker">۴۰</span>فرایض و احکام او را که امروز به شما می‌دهم، بخاطر صلاح و بهبودی خود و فرزندان تان بجا آورید تا در این سرزمینی که خداوند، خدای تان به شما می‌دهد، برای همیشه زندگی کنید.» </p>
  <h3>شهرهای پناهگاه در شرق اُردن </h3>
  <p>
    <span class="verse-marker">۴۱</span>بعد موسی سه شهر را در شرق دریای اُردن تعیین کرد <span class="verse-marker">۴۲</span>تا اگر کسی بدون اراده و عداوت قبلی مرتکب قتل شود، برای فرار از خطر مرگ به یکی از آن‌ها پناه ببرد. <span class="verse-marker">۴۳</span>این شهرها عبارت بودند از: باصر، در اراضی هموار بیابان برای قبیلۀ رؤبین، راموت، در جلعاد برای قبیلۀ جاد و جولان، در باشان برای قبیلۀ مَنَسّی. </p>
  <h3>ابلاغ قوانین خدا به قوم اسرائیل </h3>
  <p>
    <span class="verse-marker">۴۴-۴۶</span>وقتی قوم اسرائیل از مصر خارج شدند و در شرق دریای اُردن، مقابل بیت‌فغور اقامت داشتند، موسی احکام خداوند را به آن‌ها داد. این همان سرزمینی بود که سیحون، پادشاه اموریان در آن سلطنت می‌کرد و پایتخت آن شهر حِشبون بود و موسی و قوم اسرائیل او را با مردمش مغلوب ساختند. <span class="verse-marker">۴۷</span>قوم اسرائیل سرزمین سیحون و همچنین کشور عوج، پادشاه باشان را که هر دو از پادشاهان اموری در شرق دریای اردن بودند، اشغال کردند. <span class="verse-marker">۴۸</span>این سرزمین از عروعیر در کنار دریای اَرنُون تا کوه سِریون که همان حِرمون است امتداد داشت <span class="verse-marker">۴۹</span>و شامل تمام منطقۀ شرق دریای اُردن بود که از جنوب به بحیرۀ مُرده ختم می‌شود. </p>
  <a id="c5"></a>
  <h2>فصل پنجم </h2>
  <h3>احکام ده‌گانه </h3>
  <h4>(همچنین در خروج ۲۰:‌۱‌-‌۱۷) </h4>
  <p>
    <span class="verse-marker">۱</span>موسی تمام قوم اسرائیل را یکجا جمع کرده به آن‌ها گفت: «ای قوم اسرائیل به احکام و فرایضی که امروز به شما می‌دهم گوش بدهید. آن‌ها را بیاموزید و به دقت از آن‌ها پیروی کنید. <span class="verse-marker">۲</span>خداوند، خدای ما در حوریب پیمانی با ما بست. <span class="verse-marker">۳</span>این پیمان را نه با اجداد ما، بلکه با خود ما که امروز همه در همین جا زنده هستیم، بست. <span class="verse-marker">۴</span>خداوند در آن کوه از میان آتش، روبرو با شما حرف زد. <span class="verse-marker">۵</span>در آن وقت من بین خداوند و شما ایستاده بودم، زیرا شما از آن آتش می‌ترسیدید و به بالای کوه نرفتید. خداوند فرمود: </p>
  <p>
    <span class="verse-marker">۶</span>«من خداوند، خدای تو هستم که ترا از مصر که در آنجا در غلامی بسر می‌بردی بیرون آوردم. </p>
  <p>
    <span class="verse-marker">۷</span>خدای دیگر غیر از من نداشته باش. </p>
  <p>
    <span class="verse-marker">۸</span>هیچگونه مجسمه یا بتی به شکل آنچه که بالا در آسمان و از آنچه پائین بر روی زمین و آنچه در آب زیر زمین است، برای خود نساز. <span class="verse-marker">۹</span>در برابر آن‌ها زانو نزن و آن‌ها را پرستش نکن، زیرا من خداوند، که خدای تو می‌باشم، خدای غیور و حسود هستم و کسانی را که با من دشمنی کنند، تا نسل سوم و چهارم مجازات می‌کنم. <span class="verse-marker">۱۰</span>ولی به کسانی که مرا دوست دارند و از احکام من پیروی می‌کنند، تا هزار پشت رحمت می‌کنم. </p>
  <p>
    <span class="verse-marker">۱۱</span>نام خداوند، خدایت را به باطل بر زبان نیاور، زیرا کسیکه از نام خداوند سوءاستفاده کند، خداوند او را مجازات می‌کند. </p>
  <p>
    <span class="verse-marker">۱۲</span>روز سَبَت را به یاد داشته باش و آنرا مقدس بدار، چنانکه خداوند، خدایت به تو امر فرموده است. <span class="verse-marker">۱۳</span>شش روز مشغول باش و هر کار خود را بکن، <span class="verse-marker">۱۴</span>اما در روز هفتم که سَبَت خداوند، خدای تو است، هیچ کار نکن. نه خودت، نه فرزندانت، نه غلامت، نه کنیزت، نه گاوت، نه الاغت، نه حیوانات دیگرت و نه بیگانگانی که در جوار تان زندگی می‌کنند. تا غلام و کنیزت مثل خودت فرصتی برای استراحت داشته باشند. <span class="verse-marker">۱۵</span>فراموش نکن که تو در مصر غلام بودی و خداوند، خدایت با بازوی توانا و قدرت عظیم خود ترا از آنجا بیرون آورد، پس خداوند، خدایت امر کرده که روز سَبَت را تجلیل کنی. </p>
  <p>
    <span class="verse-marker">۱۶</span>پدر و مادرت را احترام کن، چنانکه خداوند، خدایت فرموده است، تا در سرزمینی که خداوند، خدایت به تو می‌بخشد عمر طولانی و پُر‌برکتی داشته باشی. </p>
  <p>
    <span class="verse-marker">۱۷</span>قتل نکن. </p>
  <p>
    <span class="verse-marker">۱۸</span>زنا نکن. </p>
  <p>
    <span class="verse-marker">۱۹</span>دزدی نکن. </p>
  <p>
    <span class="verse-marker">۲۰</span>به کسی شهادت دروغ نده. </p>
  <p>
    <span class="verse-marker">۲۱</span>به زن همسایه‌ات طمع نورز و به خانه، زمین، غلام، کنیز، گاو، الاغ و هر چیزیکه مال همسایه‌ات می‌باشد، طمع نکن.» </p>
  <h3>ترس مردم </h3>
  <h4>(همچنین در خروج ۲۰:‌۱۸‌-‌۲۱) </h4>
  <p>
    <span class="verse-marker">۲۲</span>خداوند این احکام را در کوه سینا با آواز بلند از میان آتش، ابر و تاریکی غلیظ اعلام فرمود و چیز دیگری به آن‌ها نیفزود. او آن‌ها را بر دو لوحۀ سنگی نوشت و به من داد. <span class="verse-marker">۲۳</span>چون شما صدای او را از تاریکی شنیدید و کوه را که با آتش شعله‌ور بود دیدید. با سرکردگان قوم خود پیش من آمدید <span class="verse-marker">۲۴</span>و گفتید: «خداوند، خدای ما جلال و عظمت خود را به ما نشان داد و ما صدای او را از میان آتش شنیدیم. امروز فهمیدیم که خدا می‌تواند با انسان صحبت کند و بازهم زنده بماند. <span class="verse-marker">۲۵</span>اما اگر بار دیگر صدای خداوند، خدای خود را بشنویم، حتماً می‌میریم. این آتش هولناک ما را می‌سوزاند، <span class="verse-marker">۲۶</span>زیرا تا به حال هیچ انسانی نتوانسته است که صدای خدای زنده را، مثلیکه ما شنیدیم، بشنود و زنده بماند. <span class="verse-marker">۲۷</span>پس خودت برو و به همه سخنان خداوند، خدای ما گوش بده. بعد بیا و هر چیزی را که خداوند، خدای ما فرمود به ما بگو. آنگاه ما به اوامر خداوند گوش می‌دهیم و از آن‌ها اطاعت می‌کنیم.» </p>
  <p>
    <span class="verse-marker">۲۸</span>خداوند تقاضای شما را قبول کرد و به من فرمود: «آنچه را که این مردم به تو گفتند شنیدم و می‌پذیرم. <span class="verse-marker">۲۹</span>اما ای کاش همیشه به همین فکر و خیال باشند و از من بترسند و احکام مرا بجا آورند تا آن‌ها و همچنین فرزندان شان تا نسلهای آینده در آن سرزمین زندگی آسوده و پُر‌برکتی داشته باشند. <span class="verse-marker">۳۰</span>حالا برو و به آن‌ها بگو که به خیمه‌های خود برگردند. <span class="verse-marker">۳۱</span>اما تو همینجا در حضور من بمان و من تمام احکام، قوانین و فرایض خود را به تو می‌دهم تا تو به آن‌ها تعلیم بدهی و آن‌ها همه را در آن سرزمینی که به آن‌ها می‌بخشم بجا آورند.» </p>
  <p>
    <span class="verse-marker">۳۲</span>پس شما بدقت از اوامر خداوند اطاعت کنید و از آن‌ها سرپیچی ننمائید. <span class="verse-marker">۳۳</span>طریق خداوند، خدای تان را دنبال کنید تا در سرزمینی که آنرا تصرف می‌کنید، زندگی طولانی و آسوده‌ای داشته باشید. </p>
  <a id="c6"></a>
  <h2>فصل ششم </h2>
  <h3>فرمان بزرگ </h3>
  <p>
    <span class="verse-marker">۱</span>خداوند، خدای شما به من فرمود که اوامر، فرایض و احکام او را به شما تعلیم بدهم تا آن‌ها را در آن سرزمینی که داخل می‌شوید، بجا آورید <span class="verse-marker">۲</span>و به این ترتیب، شما، اطفال و نواسه‌های تان تا که زنده هستید، از خداوند، خدای خود بترسید، احکام و اوامر او را بجا آورید و عمر طولانی داشته باشید. <span class="verse-marker">۳</span>پس ای قوم اسرائیل، به احکام او بدقت گوش داده از آن‌ها پیروی کنید تا در زندگی خیر و برکت ببینید و در سرزمینی که در آن شیر و عسل جاری است، قرار وعدۀ خداوند به پدران تان، قوم بزرگی شوید. </p>
  <p>
    <span class="verse-marker">۴</span>ای اسرائیل، بشنو: خداوند، خدای ما خداوند یکتا و یگانه است. <span class="verse-marker">۵</span>خداوند، خدای خود را با تمامی دل و تمامی جان و تمامی قوّت خود دوست بدار. <span class="verse-marker">۶</span>این سخنانی را که امروز به تو ابلاغ می‌کنم، در دل خود نگاهدار. <span class="verse-marker">۷</span>به فرزندان خود تعلیم بده و خواه در خانه باشی خواه در بیرون، خواه در حال استراحت باشی خواه بیدار، همیشه دربارۀ آن‌ها صحبت کن. <span class="verse-marker">۸</span>آن‌ها را مثل شعاری بر دست و پیشانی خود ببند <span class="verse-marker">۹</span>و بر سر در و دروازۀ خانۀ خود بنویس. </p>
  <h3>از بی‌اطاعتی احتراز کنید </h3>
  <p>
    <span class="verse-marker">۱۰</span>وقتی که خداوند، خدای تان شما را به سرزمینی که وعدۀ مالکیت آن را به اجداد تان، ابراهیم، اسحاق و یعقوب داده است برساند، یعنی به شهرهای بزرگی که خود شما نساخته‌اید، <span class="verse-marker">۱۱</span>به خانه‌های پُر از هر نوع مال که شما تهیه نکرده‌اید، به چاههای حُفر شده‌ای که شما نکنده‌اید، به تاکستانها و باغهای زیتون که شما غرس نکرده‌اید دست یابید، بخورید و سیر شوید، <span class="verse-marker">۱۲</span>احتیاط کنید خداوند را که شما را از مصر که در آنجا اسیر بودید بیرون آورد، از یاد نبرید. <span class="verse-marker">۱۳</span>به خداوند، خدای تان احترام نمائید، بندگی او را بکنید و فقط بنام او قسم بخورید. <span class="verse-marker">۱۴</span>از پیروی خدایان غیر و خدایان مردمی که در اطراف تان هستند، بپرهیزید، <span class="verse-marker">۱۵</span>زیرا خداوند، خدای تان که در بین شما حضور دارد، خدای غیور و حسود است، مبادا آتش خشم او در برابر شما افروخته شود و شما را از روی زمین محو کند. </p>
  <p>
    <span class="verse-marker">۱۶</span>خداوند، خدای خود را میازمائید، چنانچه در مسا او را آزمودید. <span class="verse-marker">۱۷</span>بنابران، بدقت از هر امر خداوند، خدای خود پیروی کنید و احکام و فرایض او را که به شما داده است بجا آورید. <span class="verse-marker">۱۸</span>آنچه را که نیک و در نظر خداوند پسندیده است اجراء کنید تا زندگی خوب و آسوده داشته باشید و به سرزمین خوبی که خداوند به اجداد تان وعده داده است بروید. آن را به‌دست آورید <span class="verse-marker">۱۹</span>و تمام دشمنان تان، قراریکه خداوند وعده فرموده است، از سر راه تان بیرون رانده شوند. </p>
  <p>
    <span class="verse-marker">۲۰</span>در آینده وقتی فرزندان تان از شما بپرسند: «معنی قوانین، احکام و فرایض خداوند، خدای ما که به شما داده است چیست؟» <span class="verse-marker">۲۱</span>به آن‌ها بگوئید: «ما در مصر غلام فرعون بودیم، اما خداوند با دست توانای خود ما را از مصر بیرون آورد. <span class="verse-marker">۲۲</span>خداوند بعد از آنکه معجزات عظیم و وحشتناکی در برابر چشمان مردم مصر و فرعون و خاندان او اجراء کرد، <span class="verse-marker">۲۳</span>ما را از آنجا بیرون آورد تا به سرزمینی که قسم خورده به ما می‌دهد، برساند. <span class="verse-marker">۲۴</span>سپس خداوند به ما امر فرمود که احکام او را بجا آوریم و از خداوند، خدای خود بترسیم تا مثلیکه امروز می‌بینید، زندگی طولانی و پُر‌برکت داشته باشیم. <span class="verse-marker">۲۵</span>اگر ما تمام احکامی را که خداوند، خدای ما به ما امر فرموده است بدقت و با اطاعت کامل بجا آوریم، او از ما راضی می‌شود.» </p>
  <a id="c7"></a>
  <h2>فصل هفتم </h2>
  <h3>قوم برگزیدۀ خدا </h3>
  <h4>(همچنین در خروج ۳۴:‌۱۱‌-‌۱۶) </h4>
  <p>
    <span class="verse-marker">۱</span>وقتی خداوند، خدای تان، شما را به سرزمینی که به زودی مالک آن می‌شوید، بیاورد، این هفت قوم را که تعداد آن‌ها بیشمار و نیرومندتر از شما هستند، از سر راه تان دور خواهد کرد: حِتیان، جَرجاشیان، اموریان، کنعانیان، فِرزِیان، حویان و یبوسیان. <span class="verse-marker">۲</span>هنگامی که خداوند، خدای تان آن‌ها را به‌دست شما تسلیم و مغلوب سازد، شما باید آن‌ها را بکلی از بین ببرید. با آن‌ها پیمان نبندید و به آن‌ها ترحم نشان ندهید. <span class="verse-marker">۳</span>با آن‌ها ازدواج نکنید و فرزندان تان نباید با پسران و دختران شان ازدواج کنند، <span class="verse-marker">۴</span>زیرا با این کار خود از من نافرمانی کرده پیرو خدایان غیر می‌شوند. آنگاه آتش خشم خداوند بر شما افروخته شده بزودی شما را نابود می‌کند. <span class="verse-marker">۵</span>شما با آن مردم این چنین رفتار نمائید: قربانگاه‌های شان را ویران کنید، ستونهای آن‌ها را بشکنید، مجسمه‌های شان را از بین ببرید و بتهای آن‌ها را در آتش بسوزانید. <span class="verse-marker">۶</span>زیرا شما پیش خداوند یک قوم مقدس هستید و خداوند، خدای تان شما را از بین تمام اقوام روی زمین برگزید تا قوم خاص او باشید. </p>
  <p>
    <span class="verse-marker">۷</span>شما از همه اقوام دیگر کوچکتر بودید و بزرگتر از سایر اقوام نبودید که خداوند شما را برگزیند و به شما محبت نشان بدهد، <span class="verse-marker">۸</span>بلکه بخاطر این بود که شما را دوست داشت و به سوگندی که به اجداد تان خورده بود وفا کرد تا شما را با دست نیرومند خود از اسارت و غلامی نجات بخشد و از دست فرعون، پادشاه مصر آزاد کند. <span class="verse-marker">۹</span>پس بدانید که خداوند، خدای تان خدای یگانه است. او خدای باوفا است که عهد و پیمان خود را با دوستداران خود و آنهائی که از احکام او پیروی می‌کنند، تا هزاران نسل نگاه می‌دارد. <span class="verse-marker">۱۰</span>اما کسانی که از او اطاعت نکنند، بدون تأخیر جزا می‌بینند و نابود می‌شوند. <span class="verse-marker">۱۱</span>پس از احکام، قوانین و فرایض او که همه را امروز به شما ابلاغ می‌کنم، بدقت پیروی کنید. </p>
  <h3>برکات اطاعت از خدا </h3>
  <h4>(همچنین در تثنیه ۲۸:‌۱‌-‌۱۴) </h4>
  <p>
    <span class="verse-marker">۱۲</span>اگر شما به این احکام توجه کنید و از آن‌ها بدقت پیروی نمائید، خداوند، خدای تان به عهدی که از روی رحمت با اجداد شما بسته است، وفا می‌کند. <span class="verse-marker">۱۳</span>او شما را دوست می‌دارد، برکت می‌دهد و به تعداد تان می‌افزاید. او شما و زمین تان را بارور و با ثمر می‌کند. غله، انگور، روغن، گله و رمۀ تان را در سرزمینی که به پدران شما وعده فرمود، برکت می‌دهد و فراوان می‌سازد. <span class="verse-marker">۱۴</span>شما خوشبخت‌ترین مردم روی زمین می‌شوید و هیچیک از شما حتی گله‌های تان هم نازا نخواهند بود. <span class="verse-marker">۱۵</span>خداوند هرگونه مرض را از شما دور کرده نمی‌گذارد به آن امراضی هولناکی که در مصر دیده بودید دچار شوید، بلکه کسانی که دشمن شما هستند به آن بیماری‌ها مبتلا می‌گردند. <span class="verse-marker">۱۶</span>تمام اقوامی را که خداوند، خدای شما به‌دست تان تسلیم می‌کند، از بین ببرید. به آن‌ها رحم نکنید، خدایان شان را نپرستید، ورنه در دام خطرناکی گرفتار می‌شوید. </p>
  <p>
    <span class="verse-marker">۱۷</span>شاید پیش خود فکر کنید و بگوئید: «مردم این اقوام بیشمار‌اند، چگونه می‌توانیم بر آن‌ها غلبه کنیم؟» <span class="verse-marker">۱۸</span>از آن‌ها نترسید. فقط آنچه را که خداوند، خدای تان در حق فرعون و مردم مصر کرد بخاطر آورید. <span class="verse-marker">۱۹</span>بلاهای مدهشی را که بر سر شان آورد و معجزاتی را که نشان داد بچشم خود مشاهده کردید و دیدید که چگونه دست توانای او شما را از مصر بیرون آورد. خداوند، خدای تان همین رفتار را هم با کسانی می‌کند که شما از آن‌ها می‌ترسید. <span class="verse-marker">۲۰</span>برعلاوه، خداوند، خدای تان بلاهائی را می‌فرستد تا آن عده از دشمنان تان را که فرار کرده‌اند، نیز از بین ببرند. <span class="verse-marker">۲۱</span>از آن‌ها هراس نداشته باشید، زیرا خداوند، خدای تان که همراه شما است، خدای بزرگ و با هیبت است. <span class="verse-marker">۲۲</span>خداوند، خدای شما این اقوام را بتدریج از سر راه تان دور می‌کند. شما خود تان نمی‌توانید که بسرعت آن‌ها را از بین ببرید، زیرا در آنصورت حیوانات وحشی دفعتاً افزایش یافته برای تان خطر تولید می‌کنند. <span class="verse-marker">۲۳</span>اما خداوند، خدای تان آن‌ها را به‌دست شما تسلیم کرده به وحشت می‌اندازد تا که همگی نابود شوند. <span class="verse-marker">۲۴</span>او پادشاهان آن‌ها را به‌دست شما می‌سپارد تا شما نام شان را از صفحۀ زندگی محو سازید و هیچ کسی قادر نمی‌باشد که در مقابل شما مقاومت کند و شما همگی را هلاک می‌کنید. <span class="verse-marker">۲۵</span>بتهای شان را در آتش بسوزانید. به نقره و طلائی که این بتها از آن ساخته شده‌اند طمع نکنید و آن را برای خود نگیرید ورنه به دام می‌افتید، زیرا خداوند، خدای تان آن را مکروه می‌داند. <span class="verse-marker">۲۶</span>بتها را به خانه‌های تان نیاورید، مبادا شما هم مثل آن‌ها مورد نفرین قرار گرفته هلاک شوید. از آن‌ها نفرت کنید، زیرا آن‌ها حرام هستند. </p>
  <a id="c8"></a>
  <h2>فصل هشتم </h2>
  <h3>خداوند را از یاد نبرید </h3>
  <p>
    <span class="verse-marker">۱</span>تمام این احکامی را که امروز برای تان ابلاغ می‌کنم به خاطر داشته و از آن به دقت پیروی نمائید تا در آن سرزمینی که خداوند به پدران شما وعده فرمود یک زندگی طولانی و پُر‌برکتی داشته باشید. <span class="verse-marker">۲</span>آن راه درازی را که خداوند، خدای شما در مدت چهل سال شما را در بیابان راهنمائی کرد، بخاطر داشته باشید که چگونه شما را در سختی‌ها نگه داشت و آزمایش کرد تا بداند که شما چه عکس‌العملی نشان می‌دهید و آیا احکام او را بجا می‌آورید یا نه. <span class="verse-marker">۳</span>او شما را در سختی و گرسنگی قرار داد و بعد شما را با مَنّا، که نه شما و نه پدران تان آن را می‌شناختید، تغذیه کرد تا به شما بفهماند که زندگی انسان تنها مربوط به خوراک نیست، بلکه به هر کلمه‌ای که خداوند می‌فرماید. <span class="verse-marker">۴</span>در آن مدت چهل سال لباس تان کهنه نشد و پاهای تان را آبله نزد. <span class="verse-marker">۵</span>پس باید بدانید مثلیکه پدر پسر خود را تأدیب می‌کند، خداوند هم شما را تنبیه می‌نماید. <span class="verse-marker">۶</span>بنابران، احکام خداوند، خدای تان را بجا آورید، طریق او را دنبال کنید و از او بترسید، <span class="verse-marker">۷</span>زیرا خداوند شما را به سرزمین حاصلخیزی می‌برد که جویهای آب، چشمه‌ها و دریاها از دره‌ها و کوههای آن جاری است ـ <span class="verse-marker">۸</span>سرزمینی که در آن گندم، جو، انگور، درختان انجیر، انار و زیتون، عسل <span class="verse-marker">۹</span>و خوراک به فراوانی یافت می‌شود و در آنجا به هیچ چیزی محتاج نخواهید بود. درآن سرزمین سنگها، آهن هستند و کوه‌هایش پُر از معادن مس می‌باشند. <span class="verse-marker">۱۰</span>در آنجا می‌خورید و سیر می‌شوید و خداوند، خدای خود را بخاطر این سرزمین با برکتی که به شما بخشید، شکر می‌کنید. </p>
  <p>
    <span class="verse-marker">۱۱</span>اما احتیاط کنید که خداوند، خدای خود را از یاد نبرید. احکام، قوانین و فرایض او را که امروز به شما ابلاغ می‌کنم بجا آورید. <span class="verse-marker">۱۲</span>وقتی بخورید و شکم تان سیر شود و برای سکونت خود خانه‌های زیبا بسازید <span class="verse-marker">۱۳</span>و هنگامی که رمه، گله، نقره، طلا و دارائی تان افزایش یابد، <span class="verse-marker">۱۴</span>باید مغرور نشوید و خداوند، خدای خود را که شما را از اسارت و غلامی در مصر بیرون آورد، فراموش نکنید. <span class="verse-marker">۱۵</span>او شما را در بیابان بزرگ و وحشتناک و خشک و بی‌علف که پُر از مارهای سمی و گژدم بود راهنمائی کرد. از دل سنگ خارا به شما آب داد. <span class="verse-marker">۱۶</span>در آن بیابان شما را با مَنّا که اجداد تان آن را ندیده بودند تغذیه کرد تا شما را در سختی نگهدارد و بیازماید و در آخر به شما برکت بدهد. <span class="verse-marker">۱۷</span>هیچگاه نگوئید: «من با قوّت نیروی خود این ثروت را به‌دست آورده‌ام.» <span class="verse-marker">۱۸</span>خداوند، خدای خود را همیشه بخاطر داشته باشید، زیرا او است که به شما توانائی برای به‌دست آوردن ثروت عطا می‌کند تا عهدی را که به پدران تان داده بود وفا نماید. <span class="verse-marker">۱۹</span>اما اگر خداوند، خدای تان را فراموش کنید و از خدایان دیگر پیروی کرده آن‌ها را بپرستید، من به شما اخطار می‌دهم که هلاکت شما حتمی است. <span class="verse-marker">۲۰</span>مثل اقوامی دیگر که پیش از شما بودند از بین می‌روید، زیرا از کلام خداوند، خدای تان اطاعت نکرده‌اید. </p>
  <a id="c9"></a>
  <h2>فصل نهم </h2>
  <h3>نتیجۀ نافرمانی از خداوند </h3>
  <p>
    <span class="verse-marker">۱</span>ای قوم اسرائیل بشنوید! شما امروز از دریای اردن عبور می‌کنید تا سرزمین آن طرف دریا را متصرف شوید. مردمی که در آنجا زندگی می‌کنند بزرگتر و قویتر از شما هستند و شهرهای مستحکم و سربفلک کشیده دارند. <span class="verse-marker">۲</span>مردان آن‌ها قوی و قدبلند و از اولادۀ عناق غول‌پیکر هستند و شما آن‌ها را می‌شناسید که مردم دربارۀ شان می‌گفتند: «هیچ کسی نمی‌تواند در مقابل آن‌ها مقاومت کند.» <span class="verse-marker">۳</span>این را هم بدانید که امروز خداوند، خدای تان پیش از شما مثل آتش سوزنده‌ای به آنجا وارد می‌شود و آن مردم را مغلوب و سرکوب می‌سازد تا شما قراریکه خداوند وعده فرموده است، آنجا را فوراً تصرف کنید و مردمش را از بین ببرید. </p>
  <p>
    <span class="verse-marker">۴</span>وقتی خداوند، خدای تان آن‌ها را از سر راه تان دور کند، نگوئید: «بخاطری که ما مردم نیک هستیم، خداوند ما را به اینجا آورد تا آن را تصرف کنیم.» بلکه به سبب شرارت مردم خود آنجا بود که خداوند آن‌ها را از آنجا بیرون راند. <span class="verse-marker">۵</span>خداوند به خاطر اینکه شما مردم خوب و صالح هستید این سرزمین را به شما نمی‌بخشد، بلکه بسبب شرارت اقوام آنجا خدای تان آن‌ها را از آن سرزمین اخراج کرد تا وعدۀ خود را که به اجداد شما، یعنی ابراهیم، اسحاق و یعقوب داده بود وفا کند. <span class="verse-marker">۶</span>باز می‌گویم که خداوند، خدای تان بخاطر اینکه شما مردم نیک هستید، این سرزمین خوب را به شما نمی‌دهد. برعکس، شما یک قوم سرکش هستید. </p>
  <p>
    <span class="verse-marker">۷</span>بخاطر داشته باشید و فراموش نکنید که چطور آتش خشم خداوند، خدای تان را در بیابان برافروختید. از همان روزی که شما از مصر خارج شدید و به این سرزمین آمدید، بارها در مقابل خداوند بغاوت کرده‌اید. <span class="verse-marker">۸</span>حتی در حوریب هم او را بحدی خشمگین ساختید که می‌خواست شما را از بین ببرد. <span class="verse-marker">۹</span>هنگامی به بالای کوه رفتم تا لوح‌های سنگی، یعنی لوح‌های پیمانی را که خداوند با شما بست بگیرم، مدت چهل شبانه روز گرسنه و تشنه در آنجا باقی ماندم. <span class="verse-marker">۱۰-۱۱</span>در ختم مدت آن چهل شبانه روز، خداوند آن دو لوحه را که با دست خود احکام خود را بر آن‌ها نوشته بود، به من داد. این همان احکامی بودند که خداوند در روزی که شما در پای کوه جمع شده بودید، از میان آتش به شما ابلاغ فرمود. <span class="verse-marker">۱۲</span>بعد خداوند به من فرمود: «فوراً برخیز و پائین برو، زیرا قوم تو که ایشانرا از مصر بیرون آوردی همه فاسد شده‌اند. به بسیار زودی از راهی که من به آن‌ها نشان داده بودم انحراف کرده و برای خود بتی ساخته‌اند.» <span class="verse-marker">۱۳</span>خداوند به من فرمود: «این قوم واقعاً مردم سرکش هستند. <span class="verse-marker">۱۴</span>پس مرا بگذار که آن‌ها را از بین ببرم و نام شان را از زیر آسمان محو کنم. آنگاه برای تو قوم قویتر و بزرگتر از آن‌ها بوجود می‌آورم.» </p>
  <p>
    <span class="verse-marker">۱۵</span>پس من در حالیکه دو لوحۀ پیمان خداوند را در دست داشتم از آن کوه شعله‌ور پائین شدم. <span class="verse-marker">۱۶</span>آنگاه وقتی بت گوساله‌ای را که ساخته بودید، دیدم دانستم که شما براستی در مقابل خداوند گناه ورزیده‌اید و خیلی زود از احکام خداوند سرپیچی کرده‌اید. <span class="verse-marker">۱۷</span>من لوح‌هائی را که در دست داشتم در برابر چشمان تان بر زمین زده شکستم. <span class="verse-marker">۱۸</span>بار دیگر مدت چهل شبانه روز در حضور خداوند رو بخاک افتادم. نه نان خوردم و نه یک قطره آب نوشیدم. زیرا بخاطر گناه شما و کارهای زشتی که کرده بودید خداوند را به خشم آوردید. <span class="verse-marker">۱۹</span>من می‌ترسیدم که مبادا خداوند از شدت خشم، شما را نابود سازد، اما خداوند بار دیگر دعایم را قبول فرمود. <span class="verse-marker">۲۰</span>یکبار خداوند بر هارون هم خشمگین شد و می‌خواست او را هلاک کند، اما من شفاعت او را نیز کردم. <span class="verse-marker">۲۱</span>بعد من آن گوساله را که شما ساخته بودید، گرفتم و در آتش سوختاندم و آنرا ذره‌ذره کرده به خاک تبدیل نمودم و خاک آن را در نهری که از کوه جاری بود ریختم. </p>
  <p>
    <span class="verse-marker">۲۲</span>در تَبعیره، مسا و قِبروت‌هتاوه هم آتش خشم خداوند، خدای تان را برافروختید. <span class="verse-marker">۲۳</span>وقتی که خداوند در قادِش‌بَرنیع به شما گفت: «به سرزمینی که به شما داده‌ام بروید و آن را تصاحب کنید.» شما امر خداوند، خدای تان را بجا نیاوردید. به او اعتماد نکردید و آواز او را نشنیدید. <span class="verse-marker">۲۴</span>از اولین روزی که شما را شناخته است، علیه او بغاوت نموده‌اید. </p>
  <p>
    <span class="verse-marker">۲۵</span>چون خداوند می‌خواست شما را از بین ببرد، من مدت چهل شبانه روز در حضور او رو بخاک افتادم <span class="verse-marker">۲۶</span>و بدربار او دعا کردم و گفتم: «ای خداوند، خدای من، این مردم را که قوم برگزیدۀ تو هستند، با قدرت عظیمت از مصر نجات دادی. <span class="verse-marker">۲۷</span>بندگانت ابراهیم، اسحاق و یعقوب را بیاد آور و از سرکشی، شرارت و گناه این مردم چشم بپوش، <span class="verse-marker">۲۸</span>ورنه مردم مصر خواهند گفت: «چون خداوند نتوانست آن‌ها را به سرزمینی که وعده داده بود برساند و بخاطری که از آن‌ها نفرت داشت آن‌ها را از اینجا بیرون برد تا در بیابان هلاک شوند.» <span class="verse-marker">۲۹</span>اما این مردم قوم برگزیدۀ تو هستند و تو آن‌ها را با قدرت و بازوی توانایت به اینجا آوردی.» </p>
  <a id="c10"></a>
  <h2>فصل دهم </h2>
  <h3>موسی احکام ده‌گانه را دوباره دریافت می‌کند </h3>
  <h4>(همچنین در خروج ۳۴:‌۱‌-‌۱۰) </h4>
  <p>
    <span class="verse-marker">۱</span>آنگاه خداوند به من فرمود: «دو لوح سنگی دیگر را مانند لوحه‌های قبلی بتراش و یک صندوق چوبی هم بساز و بعد بحضور من در بالای کوه بیا. <span class="verse-marker">۲</span>من بر آن‌ها همان احکامی را که بر لوح‌های قبلی نوشته بودم و تو آن‌ها را شکستی، دوباره می‌نویسم. آنوقت تو آن دو لوحه را در صندوق بگذار.» </p>
  <p>
    <span class="verse-marker">۳</span>پس من یک صندوق از چوب اکاسی ساختم، دو لوح سنگی را هم مثل لوحه‌های قبلی تراشیدم و آن‌ها را برداشته به بالای کوه رفتم. <span class="verse-marker">۴</span>خداوند همان احکام ده‌گانه را که وقتی همۀ شما در پائین کوه جمع شده بودید از میان آتش به شما داد، دوباره بر آن‌ها نوشت. <span class="verse-marker">۵</span>آنگاه من از کوه پائین آمدم و طبق فرمان خداوند لوحه‌ها را در صندوقی که ساخته بودم گذاشتم که تا امروز در آن قرار دارند. </p>
  <p>
    <span class="verse-marker">۶</span>(بعد قوم اسرائیل از بیروتِ بنی‌یَعقان به موسیره رفتند. در آنجا هارون درگذشت و بخاک سپرده شد و پسرش، اَلِعازار بجای او بحیث کاهن گماشته شد. <span class="verse-marker">۷</span>از آنجا به سفر خود ادامه داده به جُدجوده کوچ کردند و سپس به یُطبات، سرزمینی که دارای جویهای آب روان بود رفتند. <span class="verse-marker">۸</span>در همان وقت بود که خداوند قبیلۀ لاوی را انتخاب کرد تا صندوق پیمان خداوند را حمل کنند و در حضور او بایستند و او را خدمت کنند و به نام او برکت بدهند که تا به امروز همین وظایف را اجراء می‌نمایند. <span class="verse-marker">۹</span>از همین خاطر است که به لاویان مثل قبایل دیگر سهمی در سرزمین داده نشد، چونکه خود خداوند میراث آن‌ها می‌باشد.) </p>
  <p>
    <span class="verse-marker">۱۰</span>قراریکه پیشتر گفتم، من بار دیگر برای مدت چهل شبانه روز در بالای کوه باقی ماندم. باز هم خداوند دعایم را قبول فرمود و نخواست شما را از بین ببرد. <span class="verse-marker">۱۱</span>خداوند به من فرمود: «برخیز به سفر خود ادامه بده و مردم را رهبری کن تا بروند و آن سرزمین را که به پدران شان وعده داده بودم تصاحب کنند.» </p>
  <h3>توقع خداوند از قوم اسرائیل </h3>
  <p>
    <span class="verse-marker">۱۲</span>پس حالا ای اسرائیل، خداوند، خدایت از تو چه می‌خواهد: از خداوند، خدای خود بترس، طریق او را دنبال کن، او را دوست بدار، با تمام قلب و روح بندگی خداوند، خدای خود را نما <span class="verse-marker">۱۳</span>و احکام او را که امروز به تو ابلاغ می‌کنم و برای خیر و صلاح تو است بجا آور. <span class="verse-marker">۱۴</span>هرچند آسمان و بلندترین آسمان‌ها و همچنین زمین و همه چیزهائی که در آن هستند به خداوند، خدای تو تعلق دارند، <span class="verse-marker">۱۵</span>با اینهم او آنقدر به پدران تو محبت داشت که شما را که نسل آن‌ها هستید و امروز خود تان می‌بینید، از بین تمام اقوام دیگر برای خود انتخاب کرد و شما هنوز قوم برگزیده او هستید. <span class="verse-marker">۱۶</span>پس مُطیع او باش و از سرکشی و غرور دست بردار. <span class="verse-marker">۱۷</span>زیرا خداوند، خدای ما خدای خدایان و خداوند خداوندان است و خدائی است با عظمت و توانا و با هیبت. تبعیض را نمی‌پسندد و رشوه نمی‌گیرد. <span class="verse-marker">۱۸</span>او به داد یتیمان و بیوه زنان می‌رسد. بیگانگان را دوست می‌دارد و برای آن‌ها غذا و لباس تهیه می‌کند. <span class="verse-marker">۱۹</span>پس شما هم به بیگانگان شفقت نشان بدهید، زیرا که در زمین مصر بیگانه بودید. </p>
  <p>
    <span class="verse-marker">۲۰</span>از خداوند، خدای خود بترس و تنها او را پرستش کن. به او توکل کن و فقط بنام او قسم بخور. <span class="verse-marker">۲۱</span>او مایۀ افتخار تو و همان خدائی است که در برابر چشمان تو معجزات بزرگی برای تو نشان داد. <span class="verse-marker">۲۲</span>وقتیکه اجداد تان به مصر رفتند، تعداد شان هفتاد نفر بود، اما حالا خداوند، خدایت شمارۀ تو را به اندازۀ ستارگان آسمان ساخته است. </p>
  <a id="c11"></a>
  <h2>فصل یازدهم </h2>
  <h3>عظمت خداوند </h3>
  <p>
    <span class="verse-marker">۱</span>خداوند، خدای خود را دوست بدار. اوامر، فرایض و قوانین او را همیشه بجا آور. <span class="verse-marker">۲</span>بیاد داشته باشید که شما از روی تجربه معلوماتی در مورد خداوند حاصل کردید و این شما بودید، نه فرزندان تان، که از طرف خداوند تأدیب شدید و عظمت، قدرت، هیبت <span class="verse-marker">۳</span>و معجزات او را مشاهده نمودید و دیدید که با فرعون، پادشاه مصر و تمام مردم سرزمین او چه کرد <span class="verse-marker">۴</span>و چگونه سپاه او را با اسپان و عراده‌هایش از بین برد. آب بحیرۀ احمر را از جریان بازداشت و وقتیکه می‌خواستند قوم اسرائیل را تعقیب کنند، آب را دوباره جاری ساخت و همگی غرق شدند. <span class="verse-marker">۵</span>در طول دورانی که شما در بیابان بودید چه کارهائی کرد تا که شما را به اینجا رساند. <span class="verse-marker">۶</span>وقتی داتان و ابیرام، پسران اِلیاب، از قبیلۀ رؤبین مرتکب گناه شدند، زمین دهان باز کرد و در برابر چشمان تمام مردم اسرائیل آن‌ها را با خانواده، خیمه‌ها و مال و دارائی شان در خود فرو برد <span class="verse-marker">۷</span>و این شما بودید که همۀ این کارهای بزرگ خداوند را بچشم سر مشاهده کردید. </p>
  <h3>برکات سرزمین موعود </h3>
  <p>
    <span class="verse-marker">۸</span>پس همۀ این احکامی را که امروز به شما می‌دهم بجا آورید تا قدرت آن را داشته باشید که سرزمینی را که به زودی وارد آن می‌شوید، تصرف کنید <span class="verse-marker">۹</span>و در آنجا که شیر و عسل جاری است و خداوند وعدۀ مالکیت آن را به اجداد تان و اولادۀ‌شان که شما هستید، داد زندگی طولانی و خوب داشته باشید. <span class="verse-marker">۱۰</span>این سرزمینی که شما بزودی وارد آن می‌شوید، مثل زمین مصر که از آنجا آمده‌اید نیست که در آن تخم می‌کاشتید و با سختی آبیاری می‌کردید. <span class="verse-marker">۱۱</span>بلکه این سرزمین از کوهها و دره‌هائی تشکیل شده است که با آب باران سیراب می‌شود <span class="verse-marker">۱۲</span>و خداوند، خدای تان آن را پرورش می‌کند و چشمان او همیشه در تمام سال متوجه آن می‌باشد. </p>
  <p>
    <span class="verse-marker">۱۳</span>اگر شما تمام احکامی را که امروز به شما می‌دهم بجا آورید، خداوند، خدای تان را دوست بدارید و با تمام قلب و روح بندگی او را بکنید، <span class="verse-marker">۱۴</span>آنگاه باران را به زمین تان در بهار و خزان می‌فرستد تا غله، شراب و روغن فراوان داشته باشید. <span class="verse-marker">۱۵</span>چراگاهها را برای چریدن گله‌های تان سبز و خرم می‌سازد و برای خود تان هم غذای کافی می‌دهد که بخورید و سیر شوید. <span class="verse-marker">۱۶</span>احتیاط کنید، مبادا فریب بخورید و از خداوند روبرگردانید و پیرو خدایان غیر شده آن‌ها را بپرستید. <span class="verse-marker">۱۷</span>زیرا در آن صورت غضب خداوند را بر سر خود می‌آورید و او دریچه‌های آسمان را بسته کرده دیگر باران نمی‌بارد و زمین حاصل نمی‌دهد و در نتیجه، در آن زمین خوبی که خداوند به شما داده است از بین می‌روید. </p>
  <p>
    <span class="verse-marker">۱۸</span>این احکامی را که به شما می‌دهم از دل و جان بپذیرید و آن‌ها را مانند شعاری به‌دست و همچنین به پیشانی خود ببندید <span class="verse-marker">۱۹</span>و به فرزندان تان تعلیم بدهید. همیشه دربارۀ آن‌ها صحبت کنید ـ خواه در خانه باشید خواه در بیرون، خواه در بستر باشید خواه بیدار. <span class="verse-marker">۲۰</span>آن‌ها را بر سر در خانه‌ها و دروازه‌های تان بنویسید <span class="verse-marker">۲۱</span>تا شما و فرزندان تان در آن سرزمینی که به پدران شما وعده داده است تا که آسمان و زمین باقی است زندگی کنید. </p>
  <p>
    <span class="verse-marker">۲۲</span>اگر شما همۀ این احکام را که به شما می‌دهم از دل و جان بجا آورید، خداوند، خدای تان را دوست بدارید، در طریق او قدم بردارید و از آن انحراف نکنید، <span class="verse-marker">۲۳</span>آنگاه خداوند همۀ این اقوام را که بزرگتر و قویتر از شما هستند، از سر راه تان بیرون می‌راند تا شما سرزمین‌های آن‌ها را تصرف کنید. <span class="verse-marker">۲۴</span>به هر جائی که قدم بگذارید آنجا به شما تعلق می‌گیرد. ساحۀ قلمرو تان از طرف جنوب تا بیابان، از طرف شمال تا لبنان، از طرف شرق تا دریای فرات و از طرف غرب تا بحر مدیترانه وسعت خواهد داشت. <span class="verse-marker">۲۵</span>هیچ کسی نمی‌تواند در برابر شما مقاومت کند، زیرا خداوند، خدای تان قراریکه وعده داده است، در هر جائی که قدم تان برسد ترس شما را در دلهای مردم آنجا جای می‌دهد. </p>
  <p>
    <span class="verse-marker">۲۶</span>من امروز به شما موقع می‌دهم که بین برکت و لعنت یکی را انتخاب کنید. <span class="verse-marker">۲۷</span>اگر از احکام خداوند، خدای تان که امروز به شما می‌دهم اطاعت کنید، برکت می‌بینید، <span class="verse-marker">۲۸</span>اما هرگاه آن‌ها را بجا نیاورید و از خداوند، خدای تان روبرگردانید و پیروی خدایان بیگانه را نمائید مورد لعنت قرار می‌گیرید. <span class="verse-marker">۲۹</span>وقتی خداوند، خدای تان شما را به آن سرزمینی که به زودی تصاحب می‌کنید، برساند برکت را بر کوه جَرزِیم و لعنت را بر کوه عیبال اعلام کنید. <span class="verse-marker">۳۰</span>(طوریکه می‌دانید، اینها دو کوهی هستند در غرب دریای اردن، یعنی در سرزمین کنعانی های که در عربه مقابل جِلجال زندگی می‌کنند. بلوط موره هم در آنجا واقع است.) <span class="verse-marker">۳۱</span>وقتی از دریای اُردن عبور کرده به سرزمینی که خداوند، خدای تان به شما می‌دهد می‌رسید و در آنجا سکونت اختیار می‌کنید، <span class="verse-marker">۳۲</span>باید از یک‌یک احکامی که امروز به شما می‌دهم از دل و جان اطاعت نمائید. </p>
  <a id="c12"></a>
  <h2>فصل دوازدهم </h2>
  <h3>جای معین برای عبادت </h3>
  <p>
    <span class="verse-marker">۱</span>وقتی به سرزمینی که خداوند، خدای پدران تان به شما داده است وارد می‌شوید، باید این احکام و قوانین را تا که زنده هستید بجا آورید. </p>
  <p>
    <span class="verse-marker">۲</span>تمام جاهای عبادت مردمی را که سرزمین شان را اشغال می‌کنید از بین ببرید، چه در بالای کوهها و تپه‌ها باشند و چه در زیر درختان. <span class="verse-marker">۳</span>قربانگاه‌های شان را ویران کنید، ستونهای شان را بشکنید و مجسمه‌های شان را که پیش آن‌ها مقدس هستند در آتش بسوزانید و بتهای آن‌ها را تکه‌تکه کنید و به این ترتیب خاطره و نام شان را از همه جا محو نمائید. <span class="verse-marker">۴</span>شما خداوند، خدای تان را به طوری که آن‌ها خدایان خود را می‌پرستند، پرستش نکنید، <span class="verse-marker">۵</span>بلکه جائی را که خداوند، خدای تان خودش در بین قبایل اسرائیل انتخاب می‌کند، عبادتگاه خود بسازید. شما به آنجا می‌روید، <span class="verse-marker">۶</span>قربانی سوختنی و دیگر قربانی‌های خود را با ده فیصد دارائی تان، هدایای مخصوص، هدایای نذری، هدایای دلخواه و اولباری‌های گله و رمۀ تان به آنجا بیاورید. <span class="verse-marker">۷</span>در آنجا شما با خانواده‌های خود در حضور خداوند، خدای تان می‌خورید و از دسترنج و نعمت‌هائی که خداوند به شما می‌دهد، لذت می‌برید. </p>
  <p>
    <span class="verse-marker">۸-۹</span>وقتی به آن سرزمینی که خداوند، خدای تان به شما می‌دهد، می‌روید و آرام و آسوده می‌شوید رفتار تان نباید مثل امروز باشد و هرچه که دل تان بخواهد بکنید. <span class="verse-marker">۱۰</span>زمانی که از دریای اردن عبور می‌کنید و به سرزمینی که خداوند، خدای تان به شما بخشیده است داخل می‌شوید و خداوند به شما آرامش بدهد و از دست دشمنان اطراف حفظ کند، <span class="verse-marker">۱۱</span>خداوند، خدای تان در آن سرزمین جائی را تعیین می‌کند تا او را در آنجا بپرستید. پس شما باید همه قربانی‌های سوختنی و هدایای مخصوص و هدایای نذری خود را با ده فیصد دارائی تان که به شما امر کردم به آنجا بیاورید. <span class="verse-marker">۱۲</span>در آنجا با پسران، دختران، غلام و کنیز تان در حضور خداوند، خدای تان در خوشی و سرور بسر می‌برید. لاویانی که در آنجا زندگی می‌کنند هم در خوشی تان شریک می‌باشند، زیرا آن‌ها در زمین آنجا سهمی ندارند. </p>
  <p>
    <span class="verse-marker">۱۳</span>قربانی‌های سوختنی خود را در هر جا که دل تان بخواهد تقدیم نکنید، <span class="verse-marker">۱۴</span>بلکه فقط در محلی که خداوند در یکی از قبیله‌های تان تعیین می‌کند، قربانی‌های سوختنی و سایر هدایای خود را بیاورید. <span class="verse-marker">۱۵</span>اما حیواناتی را که گوشت شان را می‌خورید آزاد هستید که در هر جائی و در هر وقتی که دل تان بخواهد و هر قدر که خداوند به شما بدهد، بخورید. همانطوریکه گوشت غزال یا آهو را می‌خورید. کسانی که شرعاً نجس باشند هم می‌توانند آن را بخورند. <span class="verse-marker">۱۶</span>اما شما نباید خون آن را بخورید، بلکه مثل آب بر زمین بریزید. <span class="verse-marker">۱۷</span>همچنین شما نباید هیچکدام از هدایا را در خانه بخورید: ده فیصد غله، شراب، روغن، اولباری‌های گله و رمه، چیزهائی را که برای خداوند نذر کرده‌اید، هدایای دلخواه و هدایای مخصوص. <span class="verse-marker">۱۸</span>اینها را باید در جائی که خداوند، خدای تان تعیین کرده است بیاورید و با فرزندان، کنیز، غلام و لاویانی که در شهر شما زندگی می‌کنند یکجا بخورید و در هر کاری که مشغول هستید در حضور خداوند، خدای تان خوشی کنید. <span class="verse-marker">۱۹</span>مواظب باشید که هیچگاهی لاویان را از یاد نبرید. </p>
  <p>
    <span class="verse-marker">۲۰</span>وقتیکه خداوند، خدای تان، قراریکه وعده فرموده است سرحدات تان را توسعه بخشد، شما می‌توانید در هر جائی که میل داشته باشید گوشت بخورید. <span class="verse-marker">۲۱</span>اگر عبادتگاه از شما دور باشد، آنوقت آزاد هستید که گله یا رمۀ تان را که خداوند به شما داده است، قراریکه قبلاً به شما گفتم، در هر جائی که دل تان بخواهد ذبح کنید و گوشت آن را بخورید. <span class="verse-marker">۲۲</span>کسانی که شرعاً نجس باشند نیز می‌توانند آن را بخورند، همانطوریکه گوشت غزال یا آهو را می‌خورند. <span class="verse-marker">۲۳</span>اما احتیاط کنید که گوشت را با خونش که به آن حیات می‌بخشد، نخورید، <span class="verse-marker">۲۴</span>بلکه خون را مثل آب بر زمین بریزید، <span class="verse-marker">۲۵</span>اگر چنین کنید، با فرزندان خود در زندگی نیکویی می‌بینید، زیرا این کار شما خداوند را خوشنود می‌سازد. <span class="verse-marker">۲۶</span>ولی آنچه را که وقف خداوند می‌کنید ـ خواه هدایای نذری باشند خواه قربانی‌های سوختنی ـ باید همه را به جائی که خداوند تعیین می‌کند، بیاورید. <span class="verse-marker">۲۷</span>قربانی‌های سوختنی را بر قربانگاه خداوند، خدای تان تقدیم کنید. خون آن را بر قربانگاه بریزید و گوشت آن را بخورید. <span class="verse-marker">۲۸</span>بر شما لازم است که آنچه را امروز به شما امر می‌کنم بجا آورید تا با فرزندان تان همیشه نیکویی ببینید، زیرا انجام این اوامر در نظر خداوند، خدای تان شایسته و نیکو است. </p>
  <h3>از بت‌پرستی بپرهیزید </h3>
  <p>
    <span class="verse-marker">۲۹</span>وقتیکه خداوند، خدای تان اقوامی را که سرزمین شان را تصرف می‌کنید، از سر راه تان بیرون راند و شما در آنجا به زندگی کردن شروع کنید، <span class="verse-marker">۳۰</span>احتیاط کنید که در پرستش بتهای شان شرکت ننمائید و نپرسید که این مردم خدایان خود را چگونه می‌پرستند و بعد بروید شما هم خدایان شان را پرستش کنید. <span class="verse-marker">۳۱</span>شما نباید به خداوند، خدای خود این چنین اهانت نمائید، زیرا خداوند از کارهای این اقوام نفرت دارد. آن‌ها حتی فرزندان خود را بر سر قربانگاه‌های شان قربانی می‌کنند. </p>
  <p>
    <span class="verse-marker">۳۲</span>تمام اوامری را که به شما داده‌ام بجا آورید. نه به آن‌ها چیزی بیفزائید و نه چیزی را از آن‌ها کم کنید. </p>
  <a id="c13"></a>
  <h2>فصل سیزدهم </h2>
  <p>
    <span class="verse-marker">۱</span>اگر در بین شما انبیاء و یا تعبیر‌کنندگان خواب وجود داشته باشند که به شما وعدۀ معجزه‌ای را بدهند <span class="verse-marker">۲</span>و آن معجزه هم ظهور کند، اما بگویند: «بیائید که خدایان مردم دیگر را که شما هرگز نپرستیده‌اید، پرستش کنیم.» <span class="verse-marker">۳</span>شما نباید به حرف آن‌ها گوش بدهید، زیرا خداوند شما را امتحان می‌کند که آیا واقعاً خداوند، خدای خود را با تمامی قلب و جان خود دوست دارید یا نه. <span class="verse-marker">۴</span>شما تنها از خداوند، خدای تان پیروی کنید، فقط از او بترسید، احکام او را بجا آورید، او را بپرستید و از او جدا نشوید. <span class="verse-marker">۵</span>آن انبیاء یا تعبیر‌کنندگان خواب که برعلیه خداوند، خدای تان که شما را از مصر بیرون آورد و از اسارت و غلامی آزاد ساخت، فتنه برپا می‌کنند باید کشته شوند. آن‌ها سعی می‌کنند که شما را از راهی که خداوند، خدای تان به شما نشان داده است، گمراه سازند. با از بین بردن این مردم شرارت را از بین خود پاک می‌کنید. </p>
  <p>
    <span class="verse-marker">۶</span>اگر کسی حتی برادر، پسر، دختر، زن یا صمیمی‌ترین دوست تان در خفا شما را فریب دهد و بگوید که بیائید خدایان دیگر را که هم برای شما و هم برای اجداد تان بیگانه هستند، بپرستیم. <span class="verse-marker">۷</span>یا یکی از آن‌ها شما را تشویق نماید که خدایان مردمی را که در نزدیکی شما زندگی می‌کنند یا خدایان اقوام کشورهای دوردست را بپرستید، <span class="verse-marker">۸</span>شما نباید قبول کنید و به حرف او گوش بدهید. به او رحم و شفقت نشان ندهید و دسیسۀ او را فاش سازید. <span class="verse-marker">۹</span>او را بکشید و دست خود تان اولین دستی باشد که او را سنگسار کند و بعد دستهای تمام قوم. <span class="verse-marker">۱۰</span>برای اینکه آن‌ها می‌خواهند خداوند، خدای تان را که شما را از اسارت و غلامی در مصر نجات داد، از شما جدا سازند. <span class="verse-marker">۱۱</span>به این ترتیب، تمام مردم اسرائیل از دسیسۀ آن‌ها اطلاع یافته همگی می‌ترسند و دیگر کسی جرأت نمی‌کند که مرتکب چنین شرارتی شود. </p>
  <p>
    <span class="verse-marker">۱۲</span>اگر در شهری که خداوند، خدای تان برای سکونت به شما می‌دهد بشنوید <span class="verse-marker">۱۳</span>که اشخاص شریر و پست مردم را گمراه کرده‌اند که بروند و خدایان اقوام دیگر را که برای شما بیگانه هستند، پرستش کنند، <span class="verse-marker">۱۴</span>اول تحقیق کنید که آیا آن شایعه حقیقت دارد یا نه. اگر معلوم شود که حقیقت دارد و چنین عمل زشتی در بین شما اتفاق افتاده است، <span class="verse-marker">۱۵</span>شما باید آن شهر را با تمام ساکنین و مواشی آن بکلی از بین ببرید. <span class="verse-marker">۱۶</span>بعد همۀ غنایم را در میدان شهر جمع کرده آن‌ها را همراه با شهر بعنوان قربانی سوختنی برای خداوند، خدای تان بسوزانید و آن شهر برای همیشه ویران باقی مانده دوباره آباد نشود. <span class="verse-marker">۱۷</span>هیچ چیزی را از آن غنایمِ حرام برای خود نگیرید تا خداوند از خشم شدید خود برگشته بر شما رحم و شفقت نشان بدهد و قراریکه به اجداد تان وعده داد، به تعداد شما بیفزاید. <span class="verse-marker">۱۸</span>بشرطی که از احکام خداوند، خدای تان که امروز به شما ابلاغ می‌کنم، پیروی نمائید و آنچه را که مورد پسند اوست بجا آورید. </p>
  <a id="c14"></a>
  <h2>فصل چهاردهم </h2>
  <h3>از راه و روش بت‌پرستان بپرهیزید </h3>
  <p>
    <span class="verse-marker">۱</span>شما فرزندان خداوند، خدای تان هستید و مثل دیگران در ماتم مردگان، خود را زخمی نکنید و موی پیش روی سر تان را نتراشید، <span class="verse-marker">۲</span>زیرا شما پیش خداوند، خدای تان مقدس هستید و او شما را از بین تمام ملل جهان برگزید تا قوم خاص او و متعلق به او باشید. </p>
  <h3>حیوانات حلال و حرام </h3>
  <h4>(همچنین در لاویان ۱۱:‌۱‌-‌۴۷) </h4>
  <p>
    <span class="verse-marker">۳</span>گوشت حیوان حرام را نخورید. اما گوشت این حیوانات را می‌توانید بخورید: گاو، گوسفند، بز، <span class="verse-marker">۴-۵</span>آهو، غزال، گوزن و انواع بز کوهی. <span class="verse-marker">۶</span>هر حیوانی که سُم آن دو شق است و نشخوار می‌کند، می‌توانید گوشت آن را بخورید. <span class="verse-marker">۷</span>اما شتر، خرگوش و گورکن اگر چه سُم دو شق دارند و نشخوار می‌کنند، گوشت آن‌ها حرام است. <span class="verse-marker">۸</span>خوک هم سُم دو شق دارد، ولی نشخوار نمی‌کند. پس شما نه گوشت این حیوان را بخورید و نه به لاشۀ آن دست بزنید. </p>
  <p>
    <span class="verse-marker">۹</span>از حیواناتی که در آب زندگی می‌کنند تنها ماهیانی را که پَره و فَلَس دارند می‌توانید بخورید <span class="verse-marker">۱۰</span>و آنهائی را که فاقد این دو چیز هستند نباید بخورید. آن‌ها حرام هستند. </p>
  <p>
    <span class="verse-marker">۱۱</span>هر نوع پرنده را می‌توانید بخورید، <span class="verse-marker">۱۲-۱۸</span>بغیر از اینها: عقاب، بوم، باز، شاهین، کرگس، زاغ، شترمرغ، مرغ بحری، لگلگ، مرغ ماهیخوار، مرغ سقاء، هُدهُد و شب‌پَرۀ چرمی. <span class="verse-marker">۱۹-۲۰</span>تمام حشراتی که بال دارند، بغیر از عدۀ معدودی، حرام هستند و آن‌ها را نباید بخورید. </p>
  <p>
    <span class="verse-marker">۲۱</span>حیوانی را که به مرگ طبیعی مُرده باشد نباید بخورید، آنرا به مسافری که در شهر شما باشد بدهید که بخورد و یا آن را به بیگانگان بفروشید. خود تان نخورید، زیرا شما برای خداوند، خدای تان مقدس هستید. </p>
  <p>بره یا بزغاله را در شیر مادرش نپزید. </p>
  <h3>مقررات راجع به عُشریه </h3>
  <p>
    <span class="verse-marker">۲۲</span>از محصولات زمینهای تان هر ساله یکدهم آن‌ها را جدا کنید <span class="verse-marker">۲۳</span>و آن را در جائی که خداوند، خدای تان بعنوان عبادتگاه خود تعیین می‌فرماید ببرید و در حضور او بخورید. این یکدهم شامل غله، شراب، روغن، اولباری‌های گله و رمه‌های تان می‌باشد. منظور از دادن یکدهم این است تا شما بیاموزید که خداوند، خدای تان را همیشه احترام کنید. <span class="verse-marker">۲۴</span>اگر جائی را که خداوند بحیث عبادتگاه خود تعیین می‌کند آنقدر دور باشد که شما قادر به حمل یکدهم خود نباشید، <span class="verse-marker">۲۵</span>در آنصورت آنرا به پول تبدیل کرده پول را به یک عبادتگاه خداوند، خدای تان ببرید. <span class="verse-marker">۲۶</span>وقتی به آنجا رسیدید با پولی که در دست دارید می‌توانید گاو، گوسفند، شراب یا مشروبات دیگر و یا هر چیز دیگری که دل تان خواست بخرید و آنگاه در حضور خداوند، خدای تان با خانوادۀ خود بخورید، جشن بگیرید و خوشی کنید. <span class="verse-marker">۲۷</span>در عین حال لاویانی را که در شهر شما زندگی می‌کنند از یاد نبرید، زیرا آن‌ها از ملک و زمین سهمی نگرفته‌اند. </p>
  <p>
    <span class="verse-marker">۲۸</span>در پایان هر سه سال باید تمام عُشریۀ محصولات خود را در شهر خود جمع کنید <span class="verse-marker">۲۹</span>و به لاویانی که در بین شما مُلک و زمین ندارند و همچنین بیگانگانی که ساکن آنجا هستند و به یتیمان و بیوه زنان بدهید که بخورند و سیر شوند تا خداوند، خدای شما در همه کارهای تان به شما برکت بدهد. </p>
  <a id="c15"></a>
  <h2>فصل پانزدهم </h2>
  <h3>سال هفتم </h3>
  <h4>(همچنین در لاویان ۲۵:‌۱‌-‌۷) </h4>
  <p>
    <span class="verse-marker">۱</span>در اخیر هر هفت سال تمام قرض‌هائی را که بالای مردم دارید ببخشید. <span class="verse-marker">۲</span>هر کسی که بالای برادر اسرائیلی خود قرضی داشته باشد از آن صرف نظر کند و نباید قرضی را که داده است پس بگیرد، زیرا خود خداوند این قرض را لغو کرده است. <span class="verse-marker">۳</span>اگر یک نفر بیگانه از شما قرضدار باشد می‌توانید قرض خود را پس بگیرید، اما هرگاه کسی از قوم خودتان از شما مقروض باشد نباید آنرا مطالبه کنید. </p>
  <p>
    <span class="verse-marker">۴</span>پس در بین شما هیچ کسی نباید به چیزی محتاج باشد، زیرا که خداوند، خدای تان شما را در سرزمینی که به شما می‌بخشد از همه چیز بی‌نیاز می‌سازد، <span class="verse-marker">۵</span>ولی بشرطی که از خداوند، خدای تان اطاعت کنید و احکام او را که امروز به شما می‌دهم از دل و جان بجا آورید. <span class="verse-marker">۶</span>خداوند قراریکه وعده فرموده است به شما برکت می‌دهد، چندانکه می‌توانید به اقوام دیگر قرض بدهید، اما شما احتیاجی نمی‌داشته باشید که از کسی قرض بگیرید. شما بر بسا اقوام حکمرانی می‌کنید، ولی آن‌ها بر شما حکومت نمی‌کنند. </p>
  <p>
    <span class="verse-marker">۷</span>اگر یکی از برادران اسرائیلی تان در سرزمینی که خداوند، خدای تان به شما می‌دهد فقیر و محتاج باشد، باید در حق او دست و دل باز باشید <span class="verse-marker">۸</span>و از روی میل و سخاوت مطابق احتیاجش به او قرض بدهید. <span class="verse-marker">۹</span>اما احتیاط کنید این فکر بد را در دل خود راه ندهید که سال هفتم که سال بخشیدن قرض است بزودی فرا‌می‌رسد، بنابران از دادن قرض خودداری کنید و شخص محتاج از تو بحضور خداوند شکایت کند. این عملت گناه محسوب می‌شود. <span class="verse-marker">۱۰</span>پس، بخشش تان باید از روی میل و رغبت باشد و به این طریق خداوند، خدای تان در هر کاری که می‌کنید به شما زیادتر برکت می‌دهد. <span class="verse-marker">۱۱</span>چون همیشه اشخاص فقیر و محتاج در بین شما وجود می‌داشته باشد، بنابران به شما امر می‌کنم که با دست باز به برادر فقیر و مسکین خود کمک کنید. </p>
  <h3>رفتار با غلامان </h3>
  <h4>(همچنین در خروج ۲۱:‌۱‌-‌۱۱) </h4>
  <p>
    <span class="verse-marker">۱۲</span>هرگاه یک برادر یا خواهر یهودی تان را بخرید، پس از شش سال خدمت، در سال هفتم باید او را آزاد کنید. <span class="verse-marker">۱۳</span>بعد از آنکه غلام تان را آزاد کردید، او را دست خالی نفرستید، <span class="verse-marker">۱۴</span>بلکه تحفه‌ای از گله، غله و شراب خود به تناسب برکتی که خداوند، خدای تان به شما داده است به او بدهید. <span class="verse-marker">۱۵</span>فراموش نکنید که شما هم در مصر غلام بودید و خداوند، خدای تان شما را آزاد کرد و از همین لحاظ است که امروز این فرمان را به شما می‌دهم. </p>
  <p>
    <span class="verse-marker">۱۶</span>اما اگر غلام خواهش رفتن را نداشته باشد و بگوید که شما و فامیل تان را دوست دارد و از بودن با شما خوش است، <span class="verse-marker">۱۷</span>آنگاه او را به دَم دروازه بُرده گوش او را با درفشی سوراخ کنید و بعد از آن او برای همیشه غلام تان می‌باشد. با کنیز تان نیز به این ترتیب رفتار کنید. <span class="verse-marker">۱۸</span>وقتی غلامی را آزاد می‌کنید غمگین نباشید، زیرا مدت شش سال برابر به نیم مزد یک کارگر خدمت شما را کرده است و بخاطر این عمل تان خداوند، خدای شما در هر کاری به شما برکت می‌دهد. </p>
  <h3>اولباری‌های گله و رمه </h3>
  <p>
    <span class="verse-marker">۱۹</span>همه اولباری‌های نر گله و رمۀ خود را وقف خداوند، خدای تان کنید و شما نباید از آن‌ها کار بگیرید و یا پشم آن‌ها را بچینید. <span class="verse-marker">۲۰</span>شما می‌توانید گوشت آن‌ها را هر ساله با خانوادۀ خود در حضور خداوند، خدای تان در جائی که او تعیین می‌کند، بخورید. <span class="verse-marker">۲۱</span>اما اگر حیوان معیوب بوده، لنگ یا کور باشد آن را نباید برای خداوند، خدای تان قربانی کنید. <span class="verse-marker">۲۲</span>آن را می‌توانید در خانۀ خود بخورید و هر کسی که نجس هم باشد از آن خورده می‌تواند، همانطوریکه گوشت غزال یا آهو را می‌خورد. <span class="verse-marker">۲۳</span>اما خون آن را نباید بخورید، بلکه آن را مثل آب بر زمین بریزید. </p>
  <a id="c16"></a>
  <h2>فصل شانزدهم </h2>
  <h3>عید فِصَح </h3>
  <h4>(همچنین در خروج ۱۲:‌۱‌-‌۲۰) </h4>
  <p>
    <span class="verse-marker">۱</span>در ماه ابیب عید فِصَح را به افتخار خداوند، خدای تان تجلیل کنید، زیرا در همین ماه بود که خداوند، خدای تان هنگام شب شما را از مصر بیرون آورد. <span class="verse-marker">۲</span>در عید فِصَح از رمه و گلۀ تان برای خداوند، خدای تان در جائی که بعنوان عبادتگاه خود تعیین می‌کند قربانی کنید. <span class="verse-marker">۳</span>گوشت قربانی را با نانی که با خمیرمایه پخته شده باشد نخورید. هفت روز نان فطیر صرف کنید. این نوع نان یادگار روزهای مشقت بار شما در مصر و خاطرۀ روزی است که با عجله مصر را ترک کردید. <span class="verse-marker">۴</span>بنابران مدت هفت روز نباید ذره‌ای از نان خمیرمایه‌دار در سرزمین تان وجود داشته باشد و گوشت قربانی فِصَح را باید در همان شبی که قربانی می‌کنید بخورید تا صبح روز دیگر چیزی از آن باقی نماند. </p>
  <p>
    <span class="verse-marker">۵-۶</span>قربانی فِصَح را در جائی که خداوند بعنوان عبادتگاه خود تعیین کرده است تقدیم کنید نه در جای دیگری در سرزمینی که خداوند، خدای تان به شما می‌دهد. قربانی فِصَح را هنگام غروب ذبح کنید، زیرا در وقت غروب بود که شما از مصر خارج شدید. <span class="verse-marker">۷</span>گوشت قربانی را در همان جائی که خداوند، خدای تان تعیین می‌کند، بپزید و صبح روز بعد به خانه‌های تان برگردید. <span class="verse-marker">۸</span>مدت شش روز بعد از آن هم نان فطیر بخورید. در روز هفتم همۀ شما برای پرستش خداوند، خدای تان جمع شوید و به هیچ کار دیگر دست نزنید. </p>
  <h3>عید هفته‌ها </h3>
  <h4>(همچنین در خروج ۳۴:‌۲۲؛ لاویان ۲۳:‌۱۵‌-‌۲۱) </h4>
  <p>
    <span class="verse-marker">۹-۱۰</span>هفت هفته بعد از شروع فصل درو، عید دیگری را که عید هفته‌ها نامیده می‌شود در حضور خداوند، خدای تان برگزار کنید. در این عید هدیه‌های تان را بصورت دلخواه و به تناسب برکتی که خداوند، خدای تان به شما داده است تقدیم کنید <span class="verse-marker">۱۱</span>و با فرزندان، غلام و کنیز، لاویانی که در شهر تان زندگی می‌کنند و همچنین بیگانگان، یتیمان و بیوه زنان در جائی که خداوند، خدای تان بعنوان عبادتگاه خود انتخاب می‌کند در حضور او جشن بگیرید. <span class="verse-marker">۱۲</span>بخاطر داشته باشید که شما هم در مصر غلام بودید، پس این احکام را از دل و جان بجا آورید. </p>
  <h3>عید سایبانها </h3>
  <h4>(همچنین در لاویان ۲۳:‌۳۳‌-‌۴۳) </h4>
  <p>
    <span class="verse-marker">۱۳</span>عید سایبانها را بعد از آنکه خرمن تان را جمع کردید، برای هفت روز برگزار کنید. <span class="verse-marker">۱۴</span>این عید را با فرزندان، غلام، کنیز، لاویان، بیگانگان، یتیمان و بیوه زنان جشن بگیرید. <span class="verse-marker">۱۵</span>این عید را به احترام خداوند، خدای تان در جائی که او انتخاب می‌کند تجلیل کنید و خوش باشید، زیرا خدا شما را در محصولات و کار تان برکت می‌دهد. </p>
  <p>
    <span class="verse-marker">۱۶</span>مردان شما سه بار در هر سال در حضور خداوند در جائی که او انتخاب می‌کند بخاطر عید نان فطیر، عید هفته‌ها و عید سایبانها حاضر شوند. <span class="verse-marker">۱۷</span>هر کدام آن‌ها قرار توانائی و به تناسب برکتی که خداوند به او داده است، هدیه بدهد. </p>
  <h3>قضات و مأمورین دولتی </h3>
  <p>
    <span class="verse-marker">۱۸</span>برای هر یک از قبایل تان در شهرهائی که خداوند، خدای تان به شما می‌دهد قضات و مأمورین را بگمارید تا مردم را عادلانه داوری کنند. <span class="verse-marker">۱۹</span>بی‌عدالتی نکنید، طرفداری ننمائید و رشوه نگیرید، زیرا رشوه حتی چشمان مردم دانا و صادق را کور می‌کند و اشخاص راستگو را دروغگو می‌سازد. <span class="verse-marker">۲۰</span>از عدالت کامل پیروی کنید تا در سرزمینی که خداوند، خدای تان به شما می‌دهد زنده بمانید و مالک آن شوید. </p>
  <h3>محکومیت بت‌پرستی </h3>
  <p>
    <span class="verse-marker">۲۱</span>شما نباید ستون بت اَشیره را در کنار قربانگاه خداوند، خدای تان قرار دهید <span class="verse-marker">۲۲</span>و نباید هیچ ستون سنگی را برای پرستش برپا کنید، زیرا خداوند، خدای تان از آن نفرت دارد. </p>
  <a id="c17"></a>
  <h2>فصل هفدهم </h2>
  <p>
    <span class="verse-marker">۱</span>گاو یا گوسفندی که معیوب و یا مریض باشد آنرا برای خداوند، خدای تان قربانی نکنید، زیرا در نظر خداوند مکروه است. </p>
  <p>
    <span class="verse-marker">۲-۳</span>اگر یکی از شما، خواه مرد باشد خواه زن، در یکی از شهرهای آن سرزمینی که خداوند، خدای تان به شما می‌دهد کاری کند که در نظر خداوند، خدای تان زشت باشد و پیمان او را بشکند و برود خدایان دیگر یا آفتاب، مهتاب و ستارگان را که من منع کرده‌ام، پرستش کند، <span class="verse-marker">۴</span>وقتی شما از آن خبر شوید، اول خوب تحقیق کنید. هرگاه معلوم شود که چنین کار زشتی در اسرائیل سر زده است، <span class="verse-marker">۵</span>آنوقت آن مرد یا زن گناهکار را در بیرون شهر ببرید و سنگسارش کنید تا بمیرد. <span class="verse-marker">۶</span>اما حکم اعدام باید با شهادت دو یا سه نفر شاهد صادر شود. شهادت تنها یک نفر قابل قبول نیست. <span class="verse-marker">۷</span>اول شاهدان باید برای کشتن او سنگها را پرتاب کنند و بعد سایر مردم. به این ترتیب محیط از گناه و شرارت پاک می‌شود. </p>
  <h3>قضات و کاهنان </h3>
  <p>
    <span class="verse-marker">۸</span>اگر حل بعضی از قضایا، مثل مسئلۀ قتل، جراحت و هر نوع دعوای دیگر برای قضات محلی مشکل باشند، آنگاه فوراً به جائی که خداوند، خدای تان تعیین می‌کند بروید. <span class="verse-marker">۹</span>در آنجا از کاهنان خاندان لاوی و قاضی وقت مشوره بخواهید که آن‌ها در آن مورد چه فیصله می‌کنند. <span class="verse-marker">۱۰</span>آنوقت هرچه آن‌ها رأی بدهند و به شما بگویند عیناً همان چیز را اجراء نمائید <span class="verse-marker">۱۱</span>و هر تصمیمی که آن‌ها می‌گیرند شما نباید از آن سرپیچی کنید. <span class="verse-marker">۱۲</span>اگر کسی از فیصلۀ قاضی یا کاهن که خادم خداوند است امتناع ورزد، آن شخص باید کشته شود تا اسرائیل از شرارت پاک گردد. <span class="verse-marker">۱۳</span>آنوقت همگی خبر می‌شوند و کسی جرأت نمی‌کند که با رأی محکمه مخالفت نماید. </p>
  <h3>میزان اقتدار پادشاه </h3>
  <p>
    <span class="verse-marker">۱۴</span>وقتی به سرزمینی که خداوند، خدای تان به شما می‌دهد، ساکن شده، به این فکر بیفتید که مثل اقوام اطراف تان یک پادشاه داشته باشید، <span class="verse-marker">۱۵</span>باید شخصی را که خداوند، خدای تان انتخاب می‌کند بعنوان پادشاه خود برگزینید. آن شخص باید از قوم خود تان باشد و شما اجازه ندارید که شخص بیگانه‌ای را پادشاه خویش سازید. <span class="verse-marker">۱۶</span>او برای خود اسپهای زیاد جمع نکند و مردم را به مصر نفرستد که برایش اسپ بیاورد، زیرا خداوند امر فرموده است که شما هرگز به مصر برنگردید. <span class="verse-marker">۱۷</span>او دارای زنهای زیاد نباشد مبادا از خداوند دل برکند. همچنین او نباید برای خود طلا و نقرۀ زیاد بیندوزد. <span class="verse-marker">۱۸</span>وقتی بر تخت پادشاهی نشست، یک نسخه از احکام خداوند را که پیش کاهنان لاوی است برای خود بنویسد. <span class="verse-marker">۱۹</span>او آن را نزد خود نگهدارد و در تمام روزهای عمر خود آن را مطالعه نماید تا یاد بگیرد و از خداوند، خدای خود بترسد و احکام و قوانین او را از دل و جان بجا آورد. <span class="verse-marker">۲۰</span>خود را از مردم دیگرِ قوم خود برتر نداند و از اوامر خداوند سرپیچی ننماید تا او و اولاده‌اش سالیان درازی بر اسرائیل سلطنت کنند. </p>
  <a id="c18"></a>
  <h2>فصل هجدهم </h2>
  <h3>سهم کاهنان و لاویان </h3>
  <p>
    <span class="verse-marker">۱</span>کاهنان لاوی و سایر لاویان نباید مُلک و زمینی در اسرائیل داشته باشند. گوشت قربانی را که برای خداوند تقدیم می‌کنید برای آن‌ها بدهید. <span class="verse-marker">۲</span>آن‌ها نباید مُلکی داشته باشند، زیرا قراریکه خداوند وعده فرمود، خود او میراث آن‌ها است </p>
  <p>
    <span class="verse-marker">۳</span>وقتی گاو یا گوسفندی را قربانی می‌کنید، شانه، دو الاشه و شکمبۀ آن را به کاهنان بدهید. <span class="verse-marker">۴</span>میوۀ اول غله، شراب و همچنین پشم گوسفندان تان سهم آن‌ها است. <span class="verse-marker">۵</span>چون خداوند، خدای تان قبیلۀ لاوی را از بین تمام قبایل برگزید تا آن‌ها و فرزندان شان برای همیشه خدمت خداوند را بکنند. </p>
  <p>
    <span class="verse-marker">۶</span>هر فرد لاوی از هر شهر سرزمین اسرائیل که باشد می‌تواند به جائی که خداوند بعنوان عبادتگاه خود تعیین کند بیاید <span class="verse-marker">۷</span>و بحیث کاهن، مثل سایر کاهنان بنام خداوند، خدای خود خدمت کند. <span class="verse-marker">۸</span>در خوراک استحقاق مساوی داشته باشد و هر چه را هم که خانواده‌اش می‌فرستد می‌تواند برای خود نگهدارد. </p>
  <h3>از روش و رواج بیگانگان بپرهیزید </h3>
  <p>
    <span class="verse-marker">۹</span>وقتی به سرزمینی که خداوند، خدای تان به شما می‌دهد وارد شدید، احتیاط کنید که از رسوم و رواج زشت مردم آنجا تقلید ننمائید. <span class="verse-marker">۱۰</span>پسر یا دختر تان را بر آتش قربانگاه قربانی نکنید. از فالگیری، غیبگوئی، رمالی و جادوگری بپرهیزید. <span class="verse-marker">۱۱</span>مثل آن‌ها از سحر و جادو کار نگیرید و از ارواح مردگان و اجنه مشوره نخواهید، <span class="verse-marker">۱۲</span>زیرا خداوند از این اعمال زشت نفرت دارد و بخاطر همین کارهای زشت آن مردم است که خداوند، خدای تان آن‌ها را از سر راه تان محو می‌کند. <span class="verse-marker">۱۳</span>پس شما به خداوند وفادار باشید. <span class="verse-marker">۱۴</span>این مردمی که سرزمین شان را تصاحب می‌کنید به غیبگوئی و فالگیری گوش می‌دهند، ولی خداوند، خدای تان اجازه نمی‌دهد که شما به چنین کارهائی دست بزنید. </p>
  <h3>وعدۀ ظهور یک پیغمبر، مثل موسی </h3>
  <p>
    <span class="verse-marker">۱۵</span>خداوند، خدای تان از بین شما نبی‌ای مانند من برای شما می‌فرستد. شما به او گوش بدهید. <span class="verse-marker">۱۶</span>روزی که در پائین کوه حوریب جمع شده بودید گفتید: «اگر بار دیگر آواز خداوند، خدای خود را بشنویم و یا آن آتش مهیب را ببینیم، از ترس می‌میریم.» <span class="verse-marker">۱۷</span>آنگاه خداوند به من فرمود: «آنچه گفتند بجا است. <span class="verse-marker">۱۸</span>من از بین آن‌ها نبی‌ای مانند تو برای شان می‌فرستم. او سخنگوی من بوده به او یاد می‌دهم که به مردم چه بگوید. <span class="verse-marker">۱۹</span>کسی که به پیام آن پیغمبر که از جانب من می‌باشد، گوش ندهد جزا می‌بیند. <span class="verse-marker">۲۰</span>هر نبی‌ای که بگوید پیام او از جانب خدایان دیگر است و یا کسی به دروغ ادعا کند که سخنگوی من است سزایش مرگ است.» <span class="verse-marker">۲۱</span>شاید به خود بگوئید: «چطور بدانم که پیام از جانب خدا است یا نه؟» <span class="verse-marker">۲۲</span>راه ثبوت آن اینست: هرگاه یک پیغمبر چیزی بگوید و نتیجه‌ای ندهد، پیام او از جانب خداوند نیست و آن پیغمبر از دل خود حرف می‌زند. پس از او نترسید. </p>
  <a id="c19"></a>
  <h2>فصل نوزدهم </h2>
  <h3>شهرهای پناهگاه </h3>
  <h4>(همچنین در اعداد ۳۵:‌۹‌-‌۳۴؛ یوشع ۲۰:‌۱‌-‌۹) </h4>
  <p>
    <span class="verse-marker">۱</span>وقتی خداوند، خدای تان اقوامی را که سرزمین شان را به شما می‌دهد از بین ببرد و شما در شهرها و خانه‌های شان ساکن شوید، <span class="verse-marker">۲-۳</span>آن سرزمین را به سه منطقه تقسیم کنید. در هر یک از این سه منطقه یک شهر را بعنوان شهر پناهگاه تعیین نمائید تا اگر کسی مرتکب قتل شود بتواند در آنجا فرار کند و در امان باشد. <span class="verse-marker">۴</span>هرگاه کسی تصادفاً شخصی را که با او دشمنی نداشته باشد بکشد در یکی از آن سه شهر فرار کرده پناه ببرد. <span class="verse-marker">۵</span>مثلاً اگر شخصی با همسایۀ خود برای آوردن هیزم به جنگل برود و در وقت شکستن چوب سر تبر از دسته‌اش جدا شده باعث قتل همسایه‌اش شود، قاتل در یکی از این شهرها فرار کرده پناه ببرد. <span class="verse-marker">۶</span>هرگاه تنها یک شهر و مسافۀ آن زیاد باشد، ممکن است مدعی خون مقتول به او برسد و او را بکشد، <span class="verse-marker">۷</span>از این جهت به شما هدایت می‌دهم که سه شهر را در سه منطقه تعیین کنید. </p>
  <p>
    <span class="verse-marker">۸</span>اگر خداوند، خدای شما قرار وعده‌ای که به اجداد تان داده است حدود شما را وسعت بخشد و تمام آن سرزمین را طبق وعده به شما بدهد، <span class="verse-marker">۹</span>پس شما از همۀ این احکامی که امروز به شما ابلاغ می‌کنم از دل و جان اطاعت نمائید، خداوند، خدای تان را دوست بدارید و در راه او قدم بردارید و سه شهرِ پناهگاهِ دیگر هم تعیین کنید، <span class="verse-marker">۱۰</span>تا در این سرزمینی که خداوند، خدای تان به شما می‌دهد خون بیگناهی ریخته نشود و خون کسی به گردن شما نباشد. </p>
  <p>
    <span class="verse-marker">۱۱</span>اما اگر شخصی با کسی دشمنی داشته باشد و او را بکشد و بعد به یکی از آن شهرها فرار کند، <span class="verse-marker">۱۲</span>در آن صورت ریش‌سفیدان شهر باید بدنبال قاتل بفرستند تا او را از آنجا بیاورند و به‌دست مدعی خون مقتول تسلیم کنند که او را بکشد. <span class="verse-marker">۱۳</span>بر او رحم نکنید و باید اسرائیل را از خون بیگناه پاک سازید تا در همه کارها موفق باشید. </p>
  <h3>حدود زمین همسایه </h3>
  <p>
    <span class="verse-marker">۱۴</span>وقتی به سرزمینی که خداوند، خدای تان به شما می‌دهد وارد شدید، نباید حد ارثی زمین همسایۀ تان را که از قدیم تعیین شده است، تغییر بدهید. </p>
  <h3>شهادت در محکمه </h3>
  <p>
    <span class="verse-marker">۱۵</span>شهادت یک نفر کافی نیست که کسی را به جرمی محکوم کنید. حد‌اقل باید دو یا سه نفر شاهد موجود باشند. <span class="verse-marker">۱۶</span>اگر کسی بدروغ شهادت بدهد و ادعا کند که شخصی را حین ارتکاب جرمی دیده است، <span class="verse-marker">۱۷</span>هردو جانب باید در عبادتگاه پیش کاهنان و قضات موظف برده شوند. <span class="verse-marker">۱۸</span>قضات باید در مورد این قضیه بدقت تحقیق کنند و اگر ثابت شد که شاهد دروغ می‌گوید، <span class="verse-marker">۱۹</span>او باید همان جزا را ببیند که می‌خواست آن شخص دیگر به آن محکوم شود. به این ترتیب شرارت را از بین خود پاک می‌کنید. <span class="verse-marker">۲۰</span>آنگاه سایر مردم وقتی از این قضیه خبر شوند، می‌ترسند و کسی جرأت نمی‌کند که مرتکب چنین جنایتی شود. <span class="verse-marker">۲۱</span>در مورد او رحم نکنید و حکم تان این باشد: جان در مقابل جان، چشم در مقابل چشم، دندان در مقابل دندان، دست در مقابل دست و پا در مقابل پا. </p>
  <a id="c20"></a>
  <h2>فصل بیستم </h2>
  <h3>مقررات جنگ </h3>
  <p>
    <span class="verse-marker">۱</span>وقتی به جنگ می‌روید و لشکر دشمن را با اسپها و عراده‌های جنگی آن‌ها بزرگتر و نیرومندتر از خود می‌بینید نترسید، زیرا خداوند، خدای تان که شما را از مصر بیرون آورد همراه شما می‌باشد. <span class="verse-marker">۲</span>پیش از آنکه به جنگ بروید، کاهنی در برابر سپاه بایستد <span class="verse-marker">۳</span>به آن‌ها بگوید: «ای مردان اسرائیل، بشنوید! امروز شما برای جنگ در مقابل دشمن می‌روید. کم‌دل نشوید، نترسید، وحشت نکنید و باجرأت باشید، <span class="verse-marker">۴</span>زیرا خداوند، خدای تان با شما می‌رود، با دشمن می‌جنگد و شما را پیروز می‌سازد.» </p>
  <p>
    <span class="verse-marker">۵</span>بعد سرکردگان قوم، مردان خود را مخاطب قرار داده بگوید: «هر کسی که خانۀ نو ساخته و هنوز آن را تقدیس نکرده باشد، به خانۀ خود برگردد، مبادا در جنگ کشته شود و کس دیگری آن را تقدیس کند. <span class="verse-marker">۶</span>هرگاه کسی تاکستانی غرس کرده و هنوز میوۀ آن را نخورده باشد، بخانۀ خود برگردد، مبادا در جنگ بمیرد و کس دیگری از میوۀ آن استفاده کند. <span class="verse-marker">۷</span>اگر کسی با دختری نامزد شده و هنوز عروسی نکرده باشد، باید به خانۀ خود برگردد با آن دختر عروسی کند، مبادا در جنگ کشته شود و آن دختر زن شخص دیگری شود.» <span class="verse-marker">۸</span>بعد سرکردگان سپاه بگویند: «آیا کسی هست که از جنگ بترسد؟ چنین شخصی باید به خانۀ خود برگردد، مبادا روحیۀ دیگران را ضعیف سازد.» <span class="verse-marker">۹</span>وقتی گفتار سرکردگان قوم بپایان رسید، آنگاه فرماندهانی را برای سپاه تعیین کنند. </p>
  <p>
    <span class="verse-marker">۱۰</span>چون به شهری که با آن می‌جنگید نزدیک می‌شوید، اولتر به مردم آن فرصت بدهید که تسلیم شوند. <span class="verse-marker">۱۱</span>هرگاه پیشنهاد شما را قبول کردند و تسلیم شدند، آنوقت به شهر داخل شوید و مردم آن را اسیر بگیرید تا خدمت شما را بکنند. <span class="verse-marker">۱۲</span>اما اگر تسلیم نشدند و خواستند که بجنگند، پس شما آن شهر را محاصره کنید. <span class="verse-marker">۱۳</span>و وقتی که خداوند، خدای تان آن شهر را به شما داد، همه مردان آنجا را به قتل برسانید. <span class="verse-marker">۱۴</span>اما زنان، اطفال، گله و رمه و هر چیز دیگری را که در آن شهر باشد، برای خود نگهدارید. تمام غنایمی را که از دشمن به‌دست می‌آورید به شما تعلق خواهند داشت، زیرا خداوند، خدای تان به شما داده است. <span class="verse-marker">۱۵</span>به همین ترتیب با تمام شهرهائی که از سرزمین موعود دور هستند، رفتار کنید. </p>
  <p>
    <span class="verse-marker">۱۶</span>اما در شهرهای آن سرزمینی که خداوند، خدای تان به شما می‌دهد هیچ زنده جانی را زنده نگذارید. <span class="verse-marker">۱۷</span>همه را از بین ببرید ـ حِتیان، اموریان، کنعانیان، فرزیان، حویان و یبوسیان را همانطوریکه خداوند، خدای تان امر فرموده است، <span class="verse-marker">۱۸</span>تا شما از کارهای زشت آن‌ها که برای خدایان خود می‌کنند، پیروی نکنید و در برابر خداوند، خدای تان مرتکب گناه نشوید. </p>
  <p>
    <span class="verse-marker">۱۹</span>وقتی شهری برای یک مدت طولانی در محاصرۀ تان می‌باشد، درختان میوه‌دار آنجا را قطع نکنید. شما می‌توانید از میوۀ آن‌ها بخورید، اما درختان را از بین نبرید، زیرا درختان دشمن شما نیستند. <span class="verse-marker">۲۰</span>فقط درختانی را که می‌دانید میوه بار نمی‌آورند، قطع کنید و از چوب آن‌ها برای ساختن سنگر کار بگیرید. </p>
  <a id="c21"></a>
  <h2>فصل بیست و یکم </h2>
  <h3>مقررات قتلی که قاتلش معلوم نباشد </h3>
  <p>
    <span class="verse-marker">۱</span>در آن سرزمینی که خداوند، خدای تان به شما می‌دهد، هرگاه جسد مقتولی را که قاتلش معلوم نباشد، در صحرا بیابید، <span class="verse-marker">۲</span>آنگاه ریش‌سفیدان و قضات شما مسافه‌ای را که جسد افتاده است تا شهرهای اطراف اندازه کرده نزدیکترین شهر را تعیین نمایند. <span class="verse-marker">۳</span>بعد ریش‌سفیدان همان شهر نزدیک گوساله‌ای را که هنوز یوغی بر گردنش مانده نشده باشد بگیرند <span class="verse-marker">۴</span>و آن را به دره‌ای ببرند که دارای آب جاری بوده ولی در زمین آن قلبه و کشت و کار نشده باشد. در آنجا گردن گوساله را بشکنند. <span class="verse-marker">۵</span>سپس کاهنان لاوی هم به آنجا بروند، زیرا خداوند، خدای شما آن‌ها را انتخاب کرد تا در حضور او خدمت کنند، به نام او برکت بدهند و دعواها و قضایای عدلی را حل و فصل نمایند. <span class="verse-marker">۶</span>تمام ریش‌سفیدان آن شهر دستهای خود را بالای گوساله بشویند و <span class="verse-marker">۷</span>بگویند: «دستهای ما خون این مقتول را نریخته است و نه ما شاهد این قتل بوده‌ایم. <span class="verse-marker">۸</span>ای خداوند، قوم اسرائیل را که تو نجات داده‌ای ببخش و آن‌ها را به قتل مرد بی‌گناهی متهم مکن.» آنگاه شما مسئول خون بیگناهی که ریخته شده است نمی‌باشید. <span class="verse-marker">۹</span>به این ترتیب با پیروی از اوامر خداوند، از این گناه پاک می‌شوید. </p>
  <h3>ازدواج با دختر اسیر </h3>
  <p>
    <span class="verse-marker">۱۰</span>وقتی بجنگ دشمن می‌روید و خداوند، خدای تان شما را فاتح ساخته دشمنان را به‌دست شما تسلیم می‌کند، <span class="verse-marker">۱۱</span>اگر در بین اسیران دختر زیبائی را ببینید و عاشق او بشوید و بخواهید با او عروسی کنید، <span class="verse-marker">۱۲</span>می‌توانید او را به خانۀ تان ببرید. او باید سر خود را بتراشد، ناخنهای خود را بگیرد <span class="verse-marker">۱۳</span>و لباس خود را تبدیل کند. بعد یک ماه کامل برای پدر و مادر خود ماتم بگیرد. پس از آن می‌توانید او را به همسری خود اختیار کنید. <span class="verse-marker">۱۴</span>پسانتر اگر از او راضی نشدید او را آزاد نمائید و نباید او را بفروشید و یا مثل کنیز با او رفتار کنید، زیرا با او همبستر شده‌اید. </p>
  <h3>حق فرزند اولباری </h3>
  <p>
    <span class="verse-marker">۱۵</span>هرگاه شخصی دو زن داشته باشد و هر دو صاحب پسر شود و پسر بزرگترش فرزند زن مورد علاقه‌اش نباشد، <span class="verse-marker">۱۶</span>آن شخص نمی‌تواند در حصۀ میراث سهم زیادتری به پسر کوچکتر خود، یعنی فرزند زنی که دوست دارد، بدهد. <span class="verse-marker">۱۷</span>او باید دو حصه از دارائی خود را به پسر بزرگتر که فرزند ارشد او و شرعاً مستحق است، بدهد، هرچند که او پسر زن مورد علاقه‌اش نباشد. </p>
  <h3>پسر نافرمان </h3>
  <p>
    <span class="verse-marker">۱۸</span>اگر شخصی پسر سرکش و نا فرمان داشته باشد و با وجود سرزنش‌های مکرر، بازهم از والدین خود اطاعت نکند، <span class="verse-marker">۱۹</span>پس پدر و مادرش او را گرفته پیش ریش‌سفیدان شهر ببرند <span class="verse-marker">۲۰</span>و به آن‌ها بگویند: «این پسر ما سرکش و نافرمان است. از ما اطاعت نمی‌کند. پول را بیهوده ضایع می‌سازد و شرابخور است.» <span class="verse-marker">۲۱</span>آنگاه تمام مردم شهر او را سنگسار کنند تا بمیرد. به این ترتیب، شما شرارت را از بین خود دفع می‌کنید و همه مردم اسرائیل چون این ماجرا را بشنوند، خواهند ترسید. </p>
  <h3>قوانین دیگر </h3>
  <p>
    <span class="verse-marker">۲۲</span>هرگاه شخصی مرتکب قتل شود که سزای آن مرگ است، پس از اعدام جسد او را به درختی بیاویزند. <span class="verse-marker">۲۳</span>اما جسد او نباید تمام شب بالای درخت بماند، بلکه او را در همان روز دفن کنید، زیرا هر کسی که به درخت آویخته شده باشد، ملعون خدا است. پس جسد او را دفن کنید تا آن سرزمینی که خداوند، خدای تان به شما می‌دهد نجس نشود. </p>
  <a id="c22"></a>
  <h2>فصل بیست و دوم </h2>
  <p>
    <span class="verse-marker">۱</span>اگر گاو یا گوسفند یکی از برادران اسرائیلی تان را ببینید که سرگردان است، آن را نادیده نگیرید، بلکه به صاحبش برگردانید. <span class="verse-marker">۲</span>اگر صاحب آن در نزدیکی شما سکونت نداشته باشد و یا ندانید که صاحبش کیست، آنوقت آن را به خانۀ تان برده و در آنجا نگاهش دارید و وقتی که صاحبش پیدا شود آن را به او مسترد کنید. <span class="verse-marker">۳</span>وقتی الاغ، لباس و هر چیز دیگری که از کسی گم شده باشد و شما آن را بیابید همچنان رفتار کنید و نباید از کمک کردن خودداری نمائید. </p>
  <p>
    <span class="verse-marker">۴</span>اگر دیدید که الاغ یا گاو کسی در سر راه افتاده است وانمود نکنید که آنرا ندیده‌اید، بلکه به کمک آن حیوان بشتابید و آن را بر سر پاهایش بلند کنید. </p>
  <p>
    <span class="verse-marker">۵</span>زن نباید لباس مردانه بپوشد و نه مرد لباس زنانه را به تن کند، زیرا خداوند، خدای تان از این عمل نفرت دارد. </p>
  <p>
    <span class="verse-marker">۶</span>وقتی آشیانۀ پرنده‌ای را بالای درخت یا روی زمین می‌بینید که پرنده با چوچه‌ها یا تخمهای خود در بین آن نشسته است. مادر را همراه چوچه‌هایش نگیرید. <span class="verse-marker">۷</span>مادر را رها کنید که برود، تنها چوچه‌هایش را برای خود بگیرید. به این ترتیب زندگی طولانی و با برکت می‌داشته باشید. </p>
  <p>
    <span class="verse-marker">۸</span>وقتی برای خود یک خانۀ نو آباد می‌کنید، به دورادور بام تان دیوار بسازید، مبادا کسی از سر بام بیفتد و شما مسئول مرگ او شوید. </p>
  <p>
    <span class="verse-marker">۹</span>شما نباید در تاکستان تان تخم دیگری بکارید، زیرا در اینصورت هم تخمی را که کاشته‌اید و هم انگورها تلف می‌شوند. </p>
  <p>
    <span class="verse-marker">۱۰</span>برای قلبه کردن، گاو و الاغ را در یک یوغ نبندید. </p>
  <p>
    <span class="verse-marker">۱۱</span>لباسی را که از پشم و نخ بافته شده باشد نپوشید. </p>
  <p>
    <span class="verse-marker">۱۲</span>در چهار گوشۀ چپن تان رشته بدوزید. </p>
  <h3>مقررات ازدواج </h3>
  <p>
    <span class="verse-marker">۱۳-۱۴</span>اگر مردی با دختری ازدواج کند و بعد از آنکه با او همبستر شد او را متهم سازد که پیش از ازدواج با او با مرد دیگری همبستر شده است و بگوید: «وقتی با او ازدواج کردم باکره نبود.» <span class="verse-marker">۱۵</span>پس پدر و مادر دختر باید با مدرکی که بکارت دختر شان را ثبوت کند پیش ریش‌سفیدان شهر بروند. <span class="verse-marker">۱۶</span>پدر دختر به آن‌ها بگوید: «من دختر خود را به این مرد دادم که زن او بشود، اما حالا دخترم را نمی‌خواهد <span class="verse-marker">۱۷</span>و او را متهم ساخته می‌گوید که دختر باکره نبود. ولی این مدرک ثابت می‌سازد که دخترم باکره بوده است.» آنگاه پارچه را پیشروی ریش‌سفیدان شهر پهن کنند. <span class="verse-marker">۱۸</span>ریش‌سفیدان شهر باید آن مرد را جزا بدهند <span class="verse-marker">۱۹</span>و معادل یکصد مثقال نقره جریمه‌اش کنند و این جریمه باید به پدر دختر پرداخته شود، زیرا او یک دختر باکرۀ اسرائیلی را بدروغ متهم ساخته است. آن زن همسر او باقی بماند و تا که زنده است اجازه ندارد او را طلاق بدهد. </p>
  <p>
    <span class="verse-marker">۲۰</span>اما اگر اتهامات مرد حقیقت داشته و مدرکی که بکارت آن زن را ثابت کند وجود نداشته باشد، <span class="verse-marker">۲۱</span>آنوقت ریش‌سفیدان شهر زن را به خانۀ پدرش برده در آنجا سنگسارش کنند تا بمیرد، زیرا او در خانۀ پدر خود زنا کرده و در اسرائیل رسوائی را بار آورده است و شما باید این ننگ را از دامن تان پاک کنید. </p>
  <p>
    <span class="verse-marker">۲۲</span>اگر مردی حین زنا با یک زن شوهردار دیده شود، باید آن مرد و زن هر دو بقتل برسند. به این ترتیب، اسرائیل از شرارت پاک می‌شود. </p>
  <p>
    <span class="verse-marker">۲۳</span>هرگاه مردی، در بین شهر، در حال ارتکاب زنا با دختری که نامزد شخص دیگری است دیده شود، <span class="verse-marker">۲۴</span>شما باید هردوی شان را از شهر بیرون برده سنگسار کنید تا بمیرند ـ آن دختر را بخاطری که برای کمک فریاد نزد و مرد را به این جهت که نامزد مرد دیگری را بی‌حرمت ساخته است. به این طریق، شما شرارت را از بین خود پاک می‌کنید. </p>
  <p>
    <span class="verse-marker">۲۵</span>اما اگر مردی در خارج شهر به ناموس دختری که نامزد شخص دیگری است تجاوز کند، آنوقت باید تنها آن مرد متجاوز کشته شود <span class="verse-marker">۲۶</span>و با آن دختر کاری نداشته باشید، زیرا او کاری نکرده است که مستحق مرگ باشد. عمل مرد مثل آن است که کسی به شخصی حمله کند و او را بقتل برساند، <span class="verse-marker">۲۷</span>چونکه این عمل در بیرون شهر صورت گرفته است و شاید آن دختر برای کمک فریاد زده باشد و کسی نبود که او را نجات بدهد. </p>
  <p>
    <span class="verse-marker">۲۸</span>اگر مردی به یک دختری که نامزد نباشد، تجاوز کند و در حین ارتکاب این عمل دستگیر شود، <span class="verse-marker">۲۹</span>آن مرد متجاوز باید به پدر دختر پنجاه مثقال نقره بپردازد و با آن دختر ازدواج کند. چون او آن دختر را بی‌حرمت ساخته است و هرگز اجازه ندارد که او را طلاق بدهد. </p>
  <p>
    <span class="verse-marker">۳۰</span>هیچ مردی زن پدر خود را به زنی نگیرد و در حق پدر خود تجاوز ننماید. </p>
  <a id="c23"></a>
  <h2>فصل بیست و سوم </h2>
  <h3>اخراج از اجتماع </h3>
  <p>
    <span class="verse-marker">۱</span>هرکسی که بیضه‌ها یا آلۀ تناسلی‌اش بریده شده باشند اجازه ندارد که داخل جماعت خداوند شود. <span class="verse-marker">۲</span>شخص حرام‌زاده و فرزندان او تا ده نسل حق ندارند که در جماعت خداوند داخل شوند. </p>
  <p>
    <span class="verse-marker">۳</span>به هیچیک از عمونیان و موآبیان و اولادۀ آن‌ها تا ده نسل نباید اجازۀ ورود در جماعت خداوند داده شود، <span class="verse-marker">۴</span>زیرا وقتی شما از مصر خارج شدید آن‌ها با نان و آب به استقبال شما نیامدند. آن‌ها حتی بِلعام، پسر بِعور را که از مردم فتور بود، از بین‌النهرین اجیر کردند تا شما را لعنت کند. <span class="verse-marker">۵</span>اما خداوند، خدای تان به حرف بِلعام توجه نکرد. برعکس، چون شما را دوست داشت لعنت را به برکت تبدیل کرد. <span class="verse-marker">۶</span>بنابران، تا که حیات دارید نباید به آن‌ها کمک کنید که در رفاه و آسایش زندگی کنند. </p>
  <p>
    <span class="verse-marker">۷</span>اما شما نباید ادومیان را دشمن خود بشمارید، زیرا آن‌ها برادران شما هستند. همچنین از مردم مصر نباید متنفر باشید، زیرا که در کشور شان زندگی می‌کردید. <span class="verse-marker">۸</span>نسل سوم شان اجازه دارند که در جماعت خداوند داخل شوند. </p>
  <h3>نظافت در اردوگاه </h3>
  <p>
    <span class="verse-marker">۹</span>وقتی برای جنگ با دشمنان اردو می‌زنید، باید از هرگونه ناپاکی‌ها دوری کنید. <span class="verse-marker">۱۰</span>اگر کسی بخاطر انزال شبانه نجس شود، پس باید از اردوگاه خارج گردد و نباید به داخل اردوگاه برود. <span class="verse-marker">۱۱</span>سپس غسل کند و هنگام غروب آفتاب به اردوگاه برگردد. </p>
  <p>
    <span class="verse-marker">۱۲</span>بیت‌الخلاء‌هائی در بیرون اردوگاه بسازید. <span class="verse-marker">۱۳</span>هر کسی در بین ابزار خود باید وسیله‌ای برای کندن زمین داشته باشد که بعد از قضای حاجت با آن زمین را حُفر کند و فضلۀ خود را بپوشاند. <span class="verse-marker">۱۴</span>اردوگاه باید پاک و نظیف باشد، زیرا خداوند، خدای تان در اردوگاه با شما می‌باشد تا شما را محافظت نماید و دشمنان را به‌دست تان تسلیم کند. مبادا چیز پلیدی را در اردوگاه ببیند و از شما رو برگرداند. </p>
  <h3>قوانین متفرقه </h3>
  <p>
    <span class="verse-marker">۱۵</span>هرگاه غلامی از صاحب خود فرار کند و پیش شما بیاید، او را مجبور نکنید که پیش صاحب خود برگردد. <span class="verse-marker">۱۶</span>او می‌تواند در بین شما در هر جائی که بخواهد زندگی کند و شما نباید بر او ظلم کنید. </p>
  <p>
    <span class="verse-marker">۱۷</span>مردان یا زنان اسرائیلی نباید فاحشۀ عبادتگاه شوند. <span class="verse-marker">۱۸</span>شما نباید پولی را که از راه فحشاء و لواطت به‌دست می‌آید بعنوان نذر به خانۀ خداوند، خدای تان بیاورید، زیرا خداوند از هر دو بیزار و متنفر است. </p>
  <p>
    <span class="verse-marker">۱۹</span>هرگاه به یک برادر اسرائیلی خود برای خوراک و یا چیزهای دیگر پول قرض می‌دهید، از او سود نگیرید، <span class="verse-marker">۲۰</span>اما اگر به یک بیگانه قرض بدهید می‌توانید از او سود بگیرید، نه از یک اسرائیلی. به این ترتیب، خداوند، خدای تان در آن سرزمینی که وارد می‌شوید در هر همه کارها به شما برکت می‌دهد. </p>
  <p>
    <span class="verse-marker">۲۱</span>وقتیکه برای خداوند، خدای تان نذر می‌کنید باید بدون تأخیر آن را ادا نمائید، زیرا اگر نذر تان را به موقع ادا نکنید، در پیشگاه خداوند گناهکار محسوب می‌شوید. <span class="verse-marker">۲۲</span>اما اگر از نذر دادن خودداری کنید گناهکار نیستید. <span class="verse-marker">۲۳</span>هرچه می‌گوئید به آن عمل کنید. همینطور وقتی بدلخواه خود برای خداوند، خدای تان نذر می‌کنید باید در ادای آن دقت کامل بعمل آورید. </p>
  <p>
    <span class="verse-marker">۲۴</span>وقتی به تاکستان کسی می‌روید، از انگورهای آن هرقدر که بخواهید می‌توانید بخورید، اما نباید انگور را در ظرفی ریخته با خود ببرید. <span class="verse-marker">۲۵</span>هرگاه به کشتزار کسی داخل می‌شود، می‌توانید با دست تان خوشه‌ها را بچینید و بخورید، ولی نباید از داس کار بگیرید. </p>
  <a id="c24"></a>
  <h2>فصل بیست و چهارم </h2>
  <h3>مقررات ازدواج و طلاق </h3>
  <p>
    <span class="verse-marker">۱</span>اگر مردی با زنی ازدواج کند و بعد از آن بنا بر علتی از او راضی نباشد و طلاقنامه‌ای نوشته او را طلاق بدهد. <span class="verse-marker">۲</span>بعد آن زن برود و با مرد دیگری ازدواج کند. <span class="verse-marker">۳</span>اگر شوهر دومی هم از او راضی نباشد و طلاقش بدهد یا بمیرد، <span class="verse-marker">۴</span>شوهر اولی اجازه ندارد که با او دوباره ازدواج کند، زیرا آن زن نجس شده است و خداوند از چنین ازدواج متنفر است. شما نباید با این عمل خود سرزمینی را که خداوند به شما می‌دهد، با گناه آلوده سازید. </p>
  <h3>قوانین متفرقه </h3>
  <p>
    <span class="verse-marker">۵</span>مردی که تازه عروسی کرده است نباید به خدمت نظامی و یا وظایفی مربوط به آن گماشته شود. او باید برای یک سال آزاد بوده با زنی که ازدواج کرده است خوش باشد و از زندگی لذت ببرد. </p>
  <p>
    <span class="verse-marker">۶</span>هیچ کسی نباید آسیا سنگ کسی را گرو بگیرد، زیرا که آن چیز وسیلۀ امرار معاش صاحبش می‌باشد. </p>
  <p>
    <span class="verse-marker">۷</span>اگر کسی یکنفر اسرائیلی را بدزدد و با او مثل غلام رفتار کند و یا او را بفروشد، آن شخص دزد باید کشته شود تا شرارت از بین شما پاک گردد. </p>
  <p>
    <span class="verse-marker">۸</span>اگر کسی به مرض بَرَص مبتلا شود، باید بدقت به آنچه که کاهنان می‌گویند عمل کند، چون آن‌ها احکامی را که من داده‌ام بجا می‌آورند. <span class="verse-marker">۹</span>بخاطر داشته باشید که خداوند، خدای شما وقتی از مصر خارج می‌شدید با مریم چه کرد. </p>
  <p>
    <span class="verse-marker">۱۰</span>وقتی شما به کسی قرض می‌دهید نباید برای گرو گرفتن به خانه‌اش داخل شوید. <span class="verse-marker">۱۱</span>شما باید در بیرون خانه منتظر باشید تا صاحب خانه خودش آن را برای تان بیاورد. <span class="verse-marker">۱۲</span>اگر آن شخص نادار باشد و چپن خود را که در آن می‌خوابد به شما بعنوان گرو بدهد، <span class="verse-marker">۱۳</span>هنگام غروب آنرا برایش مسترد کنید تا آن شخص شب در آن بخوابد و ترا دعا کند و خداوند، خدای شما هم به شما اجر بدهد. </p>
  <p>
    <span class="verse-marker">۱۴</span>بر مزدور و کارگر فقیر و ناداری که برای شما کار می‌کند، چه اسرائیلی باشد چه بیگانه، ظلم نکنید. <span class="verse-marker">۱۵</span>مزدش را هر روزه پیش از غروب آفتاب برایش بدهید، زیرا چون فقیر و محتاج است برای معیشت خود به آن مزد احتیاج دارد. در غیر آن ممکن است بحضور خداوند از دست شما شکایت کند و گناهکار محسوب شوید. </p>
  <p>
    <span class="verse-marker">۱۶</span>والدین نباید بسبب گناه فرزندان شان کشته شوند. همچنین فرزندان نیز نباید بخاطر گناه والدین شان محکوم گردند. هر کسی باید بسبب گناه خودش کشته شود. </p>
  <p>
    <span class="verse-marker">۱۷</span>حق بیگانگان و یتیمان را تلف نکنید و لباس بیوه زنان را در مقابل قرضی که می‌دهید گرو نگیرید. <span class="verse-marker">۱۸</span>بخاطر داشته باشید که شما هم در مصر غلام بودید و خداوند، خدای تان شما را آزاد کرد. از همین خاطر است که من به شما این هدایت را می‌دهم. </p>
  <p>
    <span class="verse-marker">۱۹</span>اگر در وقت درو محصول فراموش کنید که دسته‌ای را از مزرعه ببرید، برای بردن آن برنگردید. آن را برای بیگانگان و یتیمان و بیوه زنان بگذارید تا خداوند، خدای تان در همه کارها به شما برکت بدهد. <span class="verse-marker">۲۰</span>وقتی محصول زیتون تان را از درخت می‌تکانید، چیزی را که باقی می‌ماند نتکانید، بلکه آن را برای استفادۀ بیگانگان و یتیمان و بیوه زنان بگذارید. <span class="verse-marker">۲۱</span>وقتی انگور را یکبار از تاک چیدید بار دوم برای چیدن آن نروید، بلکه باقیمانده را بگذارید که بیگانگان و یتیمان و بیوه زنان از آن استفاده کنند. <span class="verse-marker">۲۲</span>بخاطر داشته باشید که در مصر غلام بودید. از همین خاطر است که من به شما این هدایت را می‌دهم. </p>
  <a id="c25"></a>
  <h2>فصل بیست و پنجم </h2>
  <p>
    <span class="verse-marker">۱</span>هرگاه دو نفر با هم دعوائی داشته باشند و به محکمه بروند، قاضی باید بیگناه را تبرئه نماید و مجرم را محکوم کند. <span class="verse-marker">۲</span>اگر شخص مجرم مستحق دُره باشد قاضی به او امر کند که بروی زمین دراز بکشد به تناسب جرمش او را دُره بزنند <span class="verse-marker">۳</span>و نباید زیادتر از چهل دُره بخورد، زیرا بیشتر از آن او را در نظر مردم خوار و حقیر می‌سازد. </p>
  <p>
    <span class="verse-marker">۴</span>دهان گاو را در وقت کوبیدن خرمن نبندید. </p>
  <h3>ازدواج با زن برادر </h3>
  <p>
    <span class="verse-marker">۵</span>هرگاه دو برادر با هم در یکجا زندگی کنند و یکی از آن‌ها بدون داشتن پسری بمیرد، بیوۀ او نباید به مرد بیگانه‌ای خارج از خانواده‌اش داده شود، بلکه برادر شوهرش با او عروسی کند تا حق برادر شوهری را بجا آورد <span class="verse-marker">۶</span>و پسر اولی که پس از این ازدواج بدنیا بیاید باید پسر برادر متوفی شمرده شود تا نام آن مرد از اسرائیل محو نگردد. <span class="verse-marker">۷</span>اما اگر برادر شوهرش میل نداشت که با او ازدواج کند، پس آن زن پیش ریش‌سفیدان شهر رفته بگوید: «برادر شوهرم وظیفۀ خود را در حق من اجراء نمی‌کند و نمی‌خواهد که نام برادرش در اسرائیل باقی بماند.» <span class="verse-marker">۸</span>آنگاه ریش‌سفیدان شهر آن مرد را احضار کرده با او صحبت کنند. هرگاه او اصرار کند و بگوید: «من علاقه ندارم که با او ازدواج کنم.» <span class="verse-marker">۹</span>پس آن زن برود و در حضور ریش‌سفیدان شهر بوت او را از پایش بکشد و برویش تف بیندازد و بگوید: «کسی که چراغ خانۀ برادر خود را روشن نگاه نمی‌دارد سزایش اینست.» <span class="verse-marker">۱۰</span>از آن ببعد فامیل آن مرد در سراسر اسرائیل به «خاندان بوت کشیده» معروف می‌شود. </p>
  <h3>قوانین متفرقه </h3>
  <p>
    <span class="verse-marker">۱۱</span>اگر مردی با مرد دیگری جنگ کند و زن یکی از آن‌ها برای کمک شوهر خود مداخله کرده از عورت مرد دیگر بگیرد، <span class="verse-marker">۱۲</span>دست آن زن باید بدون رحم قطع شود. </p>
  <p>
    <span class="verse-marker">۱۳</span>در کیسۀ تان دو نوع وزن، یکی سبک و یکی سنگین نداشته باشید. <span class="verse-marker">۱۴</span>همچنین در خانۀ تان دو نوع وزن، یکی سبک و یکی سنگین وجود نداشته باشند. <span class="verse-marker">۱۵</span>از اوزان درست و دقیق کار بگیرید تا در سرزمینی که خداوند، خدای تان به شما می‌دهد عمر طولانی داشته باشید. <span class="verse-marker">۱۶</span>هر کسی که در معاملات خود تقلب کند، مورد نفرت خداوند، خدای تان قرار می‌گیرد. </p>
  <p>
    <span class="verse-marker">۱۷</span>بیاد دارید که وقتی از مصر خارج می‌شدید، مردم عمالیق با شما چه کردند؟ <span class="verse-marker">۱۸</span>هنگامی که شما از ضعف و خستگی سفر رنج می‌بردید به شما حمله نمودند و آنهائی را که عقب مانده بودند هلاک ساختند و از خدا نترسیدند. <span class="verse-marker">۱۹</span>بنابران وقتی خداوند، خدای تان در سرزمینی که به شما می‌دهد از شر تمام دشمنان آرامی و آسایش بخشید، شما باید نام و خاطرۀ عمالیق را از روی زمین نابود کنید. این را فراموش نکنید. </p>
  <a id="c26"></a>
  <h2>فصل بیست و ششم </h2>
  <h3>میوۀ نو محصولات و عُشریه </h3>
  <p>
    <span class="verse-marker">۱</span>وقتی به سرزمینی که خداوند، خدای تان به شما می‌دهد، رسیدید و آن را تصرف نمودید و در آن سکونت اختیار کردید، <span class="verse-marker">۲</span>شما باید میوۀ اول محصولات زمین تان را در یک تُکری گذاشته به جائی که خداوند بعنوان عبادتگاه خود تعیین می‌کند، ببرید <span class="verse-marker">۳</span>و آن را به کاهن موظف بدهید و بگوئید: «من اقرار می‌کنم که خداوند، خدای تو مرا به سرزمینی که به اجداد ما وعده فرموده بود، آورده است.» <span class="verse-marker">۴</span>پس از آنکه کاهن تکری را از دست شما گرفت و در پیشروی قربانگاه خداوند، خدای تان گذاشت، <span class="verse-marker">۵</span>شما در حضور خداوند، خدای تان اقرار کرده بگوئید: «جد من آواره‌ای از سرزمین ارام بود و با فامیل خود به مصر پناه برد. گرچه تعداد شان کم بود، اما در آنجا یک قوم بزرگ و نیرومند و پُر‌نفوس شدند. <span class="verse-marker">۶</span>وقتی مصری‌ها شروع به آزار ما کردند و با کارهای شاقه ما را غلام خود ساختند، <span class="verse-marker">۷</span>ما پیش خداوند، خدای اجداد خود ناله و زاری کردیم. خداوند نالۀ ما را شنید و رنج و مشکلات ما را دید <span class="verse-marker">۸</span>و با دست قوی و بازوی توانای خود و با معجزاتی که انجام داد ما را از مصر بیرون کرد <span class="verse-marker">۹</span>و به این سرزمینی که در آن شیر و عسل جاری است، آورد و آن را به ما بخشید. <span class="verse-marker">۱۰</span>پس حالا ای خداوند، میوۀ نو محصول زمینی را که به من بخشیده‌ای برایت آورده‌ام.» بعد آن را بحضور خداوند، خدای تان گذاشته او را سجده کنید. <span class="verse-marker">۱۱</span>آنگاه بروید و با خانوادۀ تان، لاویان و بیگانگانی که در شهر شما زندگی می‌کنند، جشن بگیرید و بخاطر نعمت‌هائی که خداوند، خدای تان به شما داده است او را شکر کنید. </p>
  <p>
    <span class="verse-marker">۱۲</span>هر سه سال باید ده فیصد تمام محصولات تان را به لاویان، بیگانگان، یتیمان و بیوه زنان در هر شهر شما‎ ‎بدهید که بخورند و سیر شوند. <span class="verse-marker">۱۳</span>بعد در حضور خداوند، خدای تان بگوئید: «قرار امر تو تمام یکدهم خود را به لاویان، بیگانگان، یتیمان و بیوه زنان دادم و از هیچیک احکام تو سرپیچی نکرده و آن‌ها را از یاد نبرده‌ام. <span class="verse-marker">۱۴</span>هنگامی که عزادار یا شرعاً نجس بوده‌ام از آن عُشریه نخورده‌ام و برای مردگان هدیه نکرده‌ام و از همه اوامر خداوند، خدای خود اطاعت نموده‌ام. <span class="verse-marker">۱۵</span>پس ای خداوند، از جایگاه مقدست که در آسمان است نظر بینداز و قوم برگزیدۀ خود، اسرائیل و همچنین این سرزمین موعود را که در آن شیر و عسل جاری است برکت بده.» </p>
  <h3>قوم خاص خداوند </h3>
  <p>
    <span class="verse-marker">۱۶</span>امروز خداوند، خدای تان امر می‌فرماید که تمام احکام و قوانین او را بدقت و از دل و جان بجا آورید. <span class="verse-marker">۱۷</span>امروز خداوند به شما فرمود که او خدای شما می‌باشد و شما در طریق او قدم بردارید، احکام و قوانین او را بجا آورید و از او اطاعت کنید. <span class="verse-marker">۱۸</span>خداوند امروز قرار وعده‌اش اعلام کرد که شما قوم خاص او هستید و شما باید از احکام او پیروی کنید، <span class="verse-marker">۱۹</span>تا شما را برتر از اقوام دیگر بسازد و تحسین و عزت و احترام ببینید و قوم مقدسی برای او باشید.» </p>
  <a id="c27"></a>
  <h2>فصل بیست و هفتم </h2>
  <h3>یادگاری بر کوه عیبال </h3>
  <p>
    <span class="verse-marker">۱</span>آنگاه موسی و ریش‌سفیدان اسرائیل احکام ذیل را به مردم دادند و به آن‌ها توصیه کردند که همه را بجا آورند: <span class="verse-marker">۲-۴</span>«در همان روزی که از دریای اُردن عبور کردید و به سرزمین موعود که در آن شیر و عسل جاری است وارد شدید، سنگهای بزرگی را بردارید، روی آنرا با گچ پوشانیده و آنرا بعنوان یادگار در آن طرف دریای اُردن بر کوه عیبال قرار دهید و احکام خداوند را که من امروز به شما ابلاغ می‌کنم بنویسید. <span class="verse-marker">۵-۶</span>در آنجا یک قربانگاه از سنگهای ناتراشیده که آلات آهنی بر آن‌ها نخورده باشد، برای خداوند، خدای تان بسازید و قربانی‌های سوختنی برای خداوند، خدای تان تقدیم کنید. <span class="verse-marker">۷</span>همچنین قربانی‌های سلامتی را هم بالای آن ذبح کرده بخورید و در حضور خداوند، خدای تان جشن خوشی را برپا کنید. <span class="verse-marker">۸</span>احکام خدا را با خط روشن و واضح بر آن سنگها بنویسید.» </p>
  <p>
    <span class="verse-marker">۹</span>بعد موسی و کاهنان لاوی خطاب به مردم کرده گفتند: «ای قوم اسرائیل، توجه کنید و بشنوید! امروز شما قوم خداوند، خدای تان شدید. <span class="verse-marker">۱۰</span>پس از خداوند، خدای تان اطاعت کنید و احکام و قوانین او را که امروز به شما می‌دهم بجا آورید.» </p>
  <h3>لعنت‌ها </h3>
  <p>
    <span class="verse-marker">۱۱</span>در همان روز موسی این احکام را به قوم داد: <span class="verse-marker">۱۲</span>«وقتی از دریای اُردن عبور کردید، قبایل شمعون، لاوی، یهودا، ایسَسکار، یوسف و بنیامین بالای کوه جَرزِیم بایستند و برکات را اعلام کنند. <span class="verse-marker">۱۳</span>قبایل رؤبین، جاد، اَشیر، زبولون، دان و نفتالی بر کوه عیبال بایستند و لعنت‌ها را بیان کنند. <span class="verse-marker">۱۴</span>آنگاه لاویان با آواز بلند به تمام قوم اسرائیل خطاب کرده بگویند: </p>
  <p>
    <span class="verse-marker">۱۵</span>«لعنت بر آن کسی که بتی از سنگ، چوب و یا فلز بسازد و مخفیانه آن را پرستش کند خداوند از بتپرستی نفرت دارد.» همۀ مردم بگویند: «آمین!» </p>
  <p>
    <span class="verse-marker">۱۶</span>«لعنت بر آن کسی که به والدین خود بی‌احترامی کند.» همۀ مردم بگویند: «آمین!» </p>
  <p>
    <span class="verse-marker">۱۷</span>«لعنت بر آن کسی که حدود بین زمین خود و همسایه را تغییر بدهد.» همۀ مردم بگویند: «آمین!» </p>
  <p>
    <span class="verse-marker">۱۸</span>«لعنت بر آن کسی که شخص نابینائی را از راه منحرف سازد.» همۀ مردم بگویند: «آمین!» </p>
  <p>
    <span class="verse-marker">۱۹</span>«لعنت بر آن کسی که حق بیگانگان، یتیمان و بیوه زنان را تلف کند.» همۀ مردم بگویند: «آمین!» </p>
  <p>
    <span class="verse-marker">۲۰</span>«لعنت بر آن کسی که با زن پدر خود همبستر شود، زیرا به پدر خود بی‌حرمتی کرده است.» همۀ مردم بگویند: «آمین!» </p>
  <p>
    <span class="verse-marker">۲۱</span>«لعنت بر آن کسی که با حیوانی رابطۀ جنسی داشته باشد.» همۀ مردم بگویند: «آمین!» </p>
  <p>
    <span class="verse-marker">۲۲</span>«لعنت بر آن کسی که با خواهر خود، چه سَکه و چه اندر، همبستر شود.» همۀ مردم بگویند: «آمین!» </p>
  <p>
    <span class="verse-marker">۲۳</span>«لعنت بر آن کسی که با خشوی خود همبستر شود.» همۀ مردم بگویند: «آمین!» </p>
  <p>
    <span class="verse-marker">۲۴</span>«لعنت بر آن کسی که مخفیانه مرتکب قتل شود.» همۀ مردم بگویند: «آمین!» </p>
  <p>
    <span class="verse-marker">۲۵</span>«لعنت بر آن کسی که رشوه بگیرد و خون بیگناهی را بریزد.» همۀ مردم بگویند: «آمین!» </p>
  <p>
    <span class="verse-marker">۲۶</span>«لعنت بر آن کسی که از احکام و قوانین خداوند اطاعت نکند.» همۀ مردم بگویند: «آمین!» </p>
  <a id="c28"></a>
  <h2>فصل بیست و هشتم </h2>
  <h3>برکات </h3>
  <h4>(همچنین در لاویان ۲۶:‌۳‌-‌۱۳؛ تثنیه ۷:‌۱۲‌-‌۲۴) </h4>
  <p>
    <span class="verse-marker">۱</span>اگر از خداوند، خدای تان اطاعت کنید و اوامر او را که امروز به شما می‌دهم از دل و جان بجا آورید، خداوند، خدای تان شما را از همه اقوام روی زمین برتر می‌سازد <span class="verse-marker">۲</span>و تمام این برکات را نصیب تان می‌کند. </p>
  <p>
    <span class="verse-marker">۳</span>در شهر و مزرعه به شما برکت می‌دهد. </p>
  <p>
    <span class="verse-marker">۴</span>محصولات فراوان، فرزندان زیاد و گله و رمۀ زیاد به شما می‌بخشد. </p>
  <p>
    <span class="verse-marker">۵</span>غله و رزق شما را زیاد می‌سازد. </p>
  <p>
    <span class="verse-marker">۶</span>در هر کاری که می‌کنید برکت می‌بینید. </p>
  <p>
    <span class="verse-marker">۷</span>خداوند دشمنان تان را سرکوب و مغلوب می‌کند. آن‌ها از یک طرف برای حمله علیه شما می‌آیند، ولی شکست می‌خورند و به هفت سو فرار می‌کنند. </p>
  <p>
    <span class="verse-marker">۸</span>خداوند، خدای تان انبار‌های تان را پُر از غله می‌کند و در سرزمینی که به شما می‌بخشد از هر جهت به شما برکت می‌دهد. </p>
  <p>
    <span class="verse-marker">۹</span>اگر شما از احکام خداوند، خدای تان اطاعت کنید و در راه او قدم بردارید، او شما را قرار وعده‌ای که داده است قوم خاص خود می‌سازد. <span class="verse-marker">۱۰</span>تمام اقوام روی زمین وقتی ببینند که شما قوم برگزیدۀ خداوند هستید، از شما می‌ترسند. </p>
  <p>
    <span class="verse-marker">۱۱</span>خداوند در سرزمینی که به اجداد تان وعده داده است شما را سعادتمند می‌سازد، فرزندان زیاد، رمه و گلۀ بسیار و محصولات فراوان به شما می‌بخشد. </p>
  <p>
    <span class="verse-marker">۱۲</span>خداوند دریچه‌های آسمان را باز می‌کند و باران را در موسمش برای شما می‌فرستد. در همه کارهای تان به شما برکت می‌دهد. شما به بسیاری از اقوام قرض می‌دهید، اما شما احتیاجی به قرض گرفتن نمی‌داشته باشید. </p>
  <p>
    <span class="verse-marker">۱۳</span>خداوند شما را رهبر و برتر از همه مردمان دیگر می‌سازد، اما بشرطی که از احکام خداوند، خدای تان که امروز به شما می‌دهم از دل و جان اطاعت کنید، <span class="verse-marker">۱۴</span>از اوامر او سرکشی ننمائید و پیرو خدایان دیگر نشوید و آن‌ها را نپرستید. </p>
  <h3>نتایج سرپیچی کردن </h3>
  <h4>(همچنین در لاویان ۲۶:‌۱۴‌-‌۴۶) </h4>
  <p>
    <span class="verse-marker">۱۵</span>اما اگر از خداوند، خدای تان اطاعت نکنید و احکام او را که امروز به شما می‌دهم از دل و جان بجا نیاورید، به این لعنت‌ها گرفتار می‌شوید: </p>
  <p>
    <span class="verse-marker">۱۶</span>خداوند شهر و مزرعۀ تان را لعنت می‌کند. </p>
  <p>
    <span class="verse-marker">۱۷</span>میوه و رزق شما را لعنت می‌کند. </p>
  <p>
    <span class="verse-marker">۱۸</span>فرزندان، محصولات و رمه و گلۀ تان را لعنت می‌کند. </p>
  <p>
    <span class="verse-marker">۱۹</span>هر کاری را که بکنید، لعنت می‌کند. </p>
  <p>
    <span class="verse-marker">۲۰</span>اگر خداوند را ترک کنید و به اعمال بد دست بزنید، شما را به مصیبت، وحشت، پریشانی و ناکامی گرفتار می‌سازد تا بزودی از بین بروید و هلاک شوید. </p>
  <p>
    <span class="verse-marker">۲۱</span>خداوند امراض پی در پی می‌فرستد تا شما را در آن سرزمینی که به زودی وارد می‌شوید، بکلی محو سازد. </p>
  <p>
    <span class="verse-marker">۲۲</span>خداوند شما را با بیماری‌های ساری، تب، التهاب گرفتار می‌سازد و گرما و باد سوزان و خشکسالی را می‌فرستد تا محصولات تان را تلف کنند و شما از آن سرزمین موعود محو شوید. <span class="verse-marker">۲۳</span>باران از آسمان نمی‌بارد و زمینِ زیر پای تان مثل آهن خشک می‌شود. <span class="verse-marker">۲۴</span>بجای باران خداوند طوفان گرد و خاک را می‌فرستد تا شما را هلاک کند. </p>
  <p>
    <span class="verse-marker">۲۵</span>خداوند شما را به‌دست دشمن مغلوب می‌سازد. شما از یک سو در مقابل شان بجنگ می‌روید و از دست شان به هفت سو فرار می‌کنید. تمام اقوام روی زمین وقتی حال رقت‌بار شما را ببینند، دچار هراس و وحشت می‌شوند. <span class="verse-marker">۲۶</span>اجساد تان خوراک مرغان هوا و حیوانات وحشی می‌گردند و کسی نمی‌باشد که آن‌ها را بترساند و براند. </p>
  <p>
    <span class="verse-marker">۲۷</span>خداوند شما را به همان دُمَلی که مردم مصر را دچار ساخت، مبتلا می‌کند. بدنهای تان پر از زخمهای گوناگون می‌شوند و از خارش آن‌ها همیشه رنج می‌برید. </p>
  <p>
    <span class="verse-marker">۲۸</span>خداوند شما را به جنون، کوری و پریشانی خاطر دچار می‌کند. <span class="verse-marker">۲۹</span>در روز روشن مثل کوری که در تاریکی راه خود را می‌یابد، کورکورانه راه می‌روید. دیگران بر شما ظلم می‌کنند، مال تان را می‌دزدند و کسی به کمک تان نمی‌رسد. </p>
  <p>
    <span class="verse-marker">۳۰</span>نامزد تان زن شخص دیگری می‌شود و در خانه‌ای که می‌سازید کس دیگری زندگی می‌کند. تاکستانی را که غرس می‌کنید میوه‌اش را نمی‌چشید. <span class="verse-marker">۳۱</span>گاوهای تان را در پیش چشمان شما سر می‌برند، اما شما از گوشت آن‌ها نمی‌خورید. خرهای تان را از پیشروی تان می‌دزدند و دیگر به‌دست تان نمی‌آیند. گوسفندان تان به دشمنان تان داده می‌شوند و کسی به داد تان نمی‌رسد. <span class="verse-marker">۳۲</span>پسران و دختران تان را در برابر چشمان تان به غلامی می‌برند و هر روز در آرزوی بازگشت شان بیهوده چشم براه می‌باشید. <span class="verse-marker">۳۳</span>مردم بیگانه محصولات تان را که با زحمت زیاد کاشته‌اید می‌خورند. همیشه ظلم می‌بینید و خوار می‌شوید <span class="verse-marker">۳۴</span>و با دیدن وضع ناگوار اطراف خود دیوانه می‌شوید. <span class="verse-marker">۳۵</span>خداوند شما را از سر تا پا به دُمَلهای بی‌درمان دچار می‌سازد. </p>
  <p>
    <span class="verse-marker">۳۶</span>خداوند شما و پادشاه تان را که انتخاب کرده‌اید می‌برد و اسیر قومی می‌سازد که نه شما و نه اجداد تان می‌شناختید. در آنجا خدایان دیگر را که از چوب و سنگ ساخته شده‌اند می‌پرستید. <span class="verse-marker">۳۷</span>خداوند شما را در بین اقوام پراگنده می‌سازد و همگی از دیدن وضع رقت‌بار تان وحشت می‌کنند و شما در میان اقوام مایۀ عبرت، رسوا و انگشت‌نما می‌شوید. </p>
  <p>
    <span class="verse-marker">۳۸</span>در زمین تان تخم فراوان می‌کارید، اما محصول بسیار کم بر‌می‌دارید، زیرا ملخها محصول تان را می‌خورند. <span class="verse-marker">۳۹</span>تاکستان غرس می‌کنید و از آن مراقبت می‌نمائید، اما شراب آن را نمی‌نوشید و انگور آن را نمی‌چینید، زیرا تاکها را کرم می‌خورد. <span class="verse-marker">۴۰</span>درختان زیتون در همه جا می‌رویند، اما از روغن آن‌ها استفاده نمی‌کنید، زیرا که میوۀ آن‌ها پیش از پخته شدن می‌ریزند. <span class="verse-marker">۴۱</span>صاحب پسران و دختران می‌شوید، ولی آن‌ها نزد شما باقی نمی‌مانند، زیرا آن‌ها به اسارت برده می‌شوند. <span class="verse-marker">۴۲</span>تمام درختان و محصولات زمین تان خوراک ملخ‌ها می‌شوند. </p>
  <p>
    <span class="verse-marker">۴۳</span>بیگانگانی که در بین شما زندگی می‌کنند، روزبروز با قدرت و ثروتمند می‌شوند و شما برعکس ضعیفتر و فقیرتر می‌گردید. <span class="verse-marker">۴۴</span>آن‌ها به شما قرض می‌دهند، اما شما نمی‌توانید به آن‌ها قرض بدهید و عاقبت آن‌ها کارفرمای شما می‌شوند و شما خدمتگار آن‌ها. </p>
  <p>
    <span class="verse-marker">۴۵</span>چون شما از خداوند، خدای تان اطاعت نکردید و احکام و قوانین او را که به شما امر فرمود، بجا نیاوردید، این لعنت‌ها بر سر تان می‌آید تا شما را نابود سازد. <span class="verse-marker">۴۶</span>همۀ این مصیبت‌ها شامل حال شما و اولادۀ تان می‌شوند و درس عبرت برای دیگران می‌باشند. <span class="verse-marker">۴۷</span>چون شما خداوند را بخاطر اینهمه نعمت‌های فراوانی که به شما داد با خوشی و میل دل بندگی نکردید، <span class="verse-marker">۴۸</span>بنابران، خداوند دشمنان را در مقابل شما می‌فرستد تا در گرسنگی، تشنگی، برهنگی و قحطی خدمت آن‌ها را بکنید و در زیر یوغ آهنین ظلم دشمن نابود شوید. <span class="verse-marker">۴۹</span>خداوند قومی را که زبان شان را نمی‌دانید از یک سرزمین دوردست مثل عقاب بر سر شما فرود می‌آورد. <span class="verse-marker">۵۰</span>این قوم مردمان سنگدل می‌باشند که نه بر پیران و نه بر جوانان تان رحم می‌کنند. <span class="verse-marker">۵۱</span>آن‌ها گله و رمه و محصولات تان را می‌خورند و نه گله، نه شراب، نه روغن، نه گوساله و نه بره‌ای برای تان باقی می‌گذارند. <span class="verse-marker">۵۲</span>آن‌ها همه شهرهای سرزمینی را که خداوند، خدای تان به شما می‌دهد محاصره می‌کنند تا دیوارهای محکم و بلند آن‌ها که گمان می‌کردید شما در پناه آن‌ها مصئون و محفوظ می‌باشید، فرو‌ریزند. </p>
  <p>
    <span class="verse-marker">۵۳</span>هنگام محاصره از ناچاری گوشت پسران و دختران تان را که خداوند به شما می‌دهد می‌خورید. <span class="verse-marker">۵۴</span>شریف‌ترین و دلسوز‌ترین مرد آنقدر درمانده می‌شود که حتی به برادر، زن و فرزندان خود که هنوز زنده هستند رحم نمی‌کند، زیرا چیز دیگری ندارند که بخورند <span class="verse-marker">۵۵</span>و از گوشتی که می‌خورد، یعنی از گوشت فرزندان خود به آن‌ها نمی‌دهد. <span class="verse-marker">۵۶-۵۷</span>همچنین ظریف‌ترین و لطیف‌ترین زن که بخاطر ظرافت و لطافت نمی‌خواست کف پایش بزمین بخورد، وقتی دشمنان شهر را محاصره می‌کنند، حاضر نمی‌شود که از خوراک خود به شوهر عزیز و فرزندان خود بدهد. او از ناچاری و قلت غذا، کودک نوزاد خود را همراه با پردۀ بطن پنهان می‌کند تا آن‌ها را دور از چشم دیگران مخفیانه و به تنهائی بخورد. </p>
  <p>
    <span class="verse-marker">۵۸</span>اگر شما بدقت از هر کلمۀ شریعت که در این کتاب نوشته شده است پیروی نکنید و از نام پُرجلال و با هیبت خداوند، خدای تان نترسید، <span class="verse-marker">۵۹</span>آنوقت خداوند شما و فرزندان تان را به بلاهای مدهش و امراض مُزمن و بی‌درمان دچار می‌سازد. <span class="verse-marker">۶۰</span>خداوند شما را به همان امراضی که در مصر شما را بوحشت انداخت، دچار می‌سازد و شفا نمی‌یابید. <span class="verse-marker">۶۱</span>همچنین از بلاها و بیماری‌های ساری دیگری که در این کتاب ثبت نشده‌اند، رنج می‌برید و نابود می‌شوید. <span class="verse-marker">۶۲</span>گرچه قبلاً شما مثل ستارگان آسمان بیشمار بودید، تعداد کمی از شما باقی می‌ماند، زیرا از خداوند، خدای تان اطاعت نکردید. <span class="verse-marker">۶۳</span>همانطوریکه خداوند از روی احسان به تعداد شما افزود و خوش شد، به همان قسم از نابودی شما هم خوشحال می‌شود و شما را از سرزمینی که به زودی در آن وارد می‌شوید، محو می‌سازد. </p>
  <p>
    <span class="verse-marker">۶۴</span>خداوند شما را در بین اقوام در سراسر روی زمین پراگنده می‌کند. در آنجا خدایان دیگر را که از چوب و سنگ ساخته شده‌اند و نه شما و نه پدران تان می‌شناختید، می‌پرستید. <span class="verse-marker">۶۵</span>در بین آن اقوام روی آرامش را نمی‌بینید و یک کف پا هم جا برای استراحت نمی‌داشته باشید. خداوند دلهای تان را لرزان، چشمان تان را کمبین و روح تان را پژمرده می‌سازد. <span class="verse-marker">۶۶</span>همیشه در خطر بوده شب و روز در ترس بسر می‌برید، امیدی در زندگی نمی‌داشته باشید. <span class="verse-marker">۶۷</span>از هر چیزی که در اطراف تان می‌بینید وحشت می‌کنید. در صبح می‌گوئید: «ای کاش شام می‌بود!» و در شام می‌گوئید: «ای کاش صبح می‌بود!» <span class="verse-marker">۶۸</span>خداوند شما را دوباره با کشتی به مصر، یعنی به همانجائی که من گفته بودم که هرگز روی آن را نمی‌بینید، می‌برد. در آنجا می‌خواهید که خود را به دشمنان تان بعنوان غلام بفروشید، اما هیچ خریداری پیدا نمی‌شود.» </p>
  <a id="c29"></a>
  <h2>فصل بیست و نهم </h2>
  <h3>تجدید پیمان خداوند در سرزمین موآب </h3>
  <p>
    <span class="verse-marker">۱</span>اینست متن پیمانی که خداوند در سرزمین موآب ذریعۀ موسی با قوم اسرائیل بست. این پیمان غیر از آن پیمانی است که قبلاً در کوه حوریب عقد کرده بود. </p>
  <p>
    <span class="verse-marker">۲</span>موسی تمام قوم اسرائیل را یکجا جمع کرده به آن‌ها گفت: «شما همۀ آن بلاهائی را که خداوند در مصر بر سر فرعون، مأمورین او و مردم آنجا آورد بچشم خود دیدید <span class="verse-marker">۳</span>و شاهد بودید که چه معجزات بزرگی را در آن سرزمین نشان داد. <span class="verse-marker">۴</span>اما تا به امروز خداوند دلی که بفهمد، چشمانی که ببینند و گوشهائی که بشنوند به شما نداده است. <span class="verse-marker">۵</span>مدت چهل سال شما را در بیابان هدایت کردم. لباس تان کهنه نگشت و بوتهای تان پاره نشدند. <span class="verse-marker">۶</span>گرچه نان برای خوردن و شراب و دیگر مشروبات برای نوشیدن نداشتید، اما خداوند به شما روزی داد تا شما بدانید که خداوند، خدای شما است. <span class="verse-marker">۷</span>وقتی به اینجا آمدید، سیحون، پادشاه حِشبون و عوج، پادشاه باشان به جنگ ما آمدند، ولی ما آن‌ها را شکست دادیم. <span class="verse-marker">۸</span>سرزمین شان را تصرف کردیم و به قبایل رؤبین، جاد و نیم قبیلۀ مَنَسّی دادیم. <span class="verse-marker">۹</span>پس از هر کلمۀ این پیمان بدقت پیروی نمائید تا در هر کاری که می‌کنید موفق شوید. </p>
  <p>
    <span class="verse-marker">۱۰</span>امروز شما همگی با سرکردگان قوم، ریش‌سفیدان، مردان اسرائیل <span class="verse-marker">۱۱</span>همراه با فرزندان و زنان تان، بیگانگانی که در اردوگاه شما هستند، چوب‌شکن و سقاء در حضور خداوند، خدای تان ایستاده‌اید <span class="verse-marker">۱۲</span>تا در پیمانی که خداوند، خدای تان با شما می‌بندد، شامل شوید. <span class="verse-marker">۱۳</span>امروز خداوند می‌خواهد همانطوری که به شما و به پدران تان، یعنی ابراهیم، اسحاق و یعقوب وعده داد، شما را بعنوان قوم برگزیدۀ خود بپذیرد و او خدای شما باشد. <span class="verse-marker">۱۴</span>در این پیمان تنها شما که امروز در حضور او ایستاده‌اید شامل نیستید، <span class="verse-marker">۱۵</span>بلکه تمام اولادۀ تان که هنوز بدنیا نیامده‌اند، شامل می‌باشند. </p>
  <p>
    <span class="verse-marker">۱۶</span>بیاد دارید که در مصر چگونه زندگی می‌کردیم و چطور از بین اقوام مختلف گذشتیم. <span class="verse-marker">۱۷</span>شما بتهای منفور را که از چوب و سنگ و از نقره و طلا ساخته شده بودند در سرزمین شان دیدید. <span class="verse-marker">۱۸</span>ممکن است در بین شما شخصی یا خانواده‌ای و یا قبیله‌ای وجود داشته باشد که از خداوند، خدای خود برگشته و به پرستش خدایان اقوام دیگر شروع کرده باشد، پس با این کار خود ذهن همۀ مرد را مسموم می‌سازد. <span class="verse-marker">۱۹</span>هر کسی که این اخطارها را می‌شنود فکر نکند که با ادامۀ کارهای بد خود ضرری نمی‌بیند، ولی این را بداند که با این کار خود خوب و بد را یکسان می‌سوزاند. <span class="verse-marker">۲۰</span>خداوند نمی‌خواهد که آن شخص را ببخشد، زیرا او آتش خشم خدا را علیه خود شعله‌ور کرده است. تمام لعنت‌هائی که در این کتاب ذکر شده‌اند بر سر او نازل می‌شوند و خداوند او را بکلی محو می‌کند. <span class="verse-marker">۲۱</span>خداوند او را از تمام قبایل اسرائیل جدا کرده همۀ لعنت‌هائی را که در این عهدنامه ثبت شده‌اند، بر سر او می‌آورد. </p>
  <p>
    <span class="verse-marker">۲۲</span>نسلهای آینده و اولادۀ شما و بیگانگانی که از کشورهای دوردست بیایند و از سرزمین تان عبور کنند، بلاها و بیماری‌هائی را که خداوند به این سرزمین فرستاده است خواهند دید. <span class="verse-marker">۲۳</span>تمام زمین‌های تان شوره‌زار و خشک و بی‌علف و لامزروع می‌شوند و وضع شان مثل سدوم و عموره و اَدُمَه و زِبُیم می‌گردد که خداوند با آتش خشم خود آن‌ها را از بین برد. <span class="verse-marker">۲۴</span>همۀ مردم اینها را دیده می‌پرسند: «چرا خداوند با این سرزمین چنین کرده است؟ دلیل این خشم شدید او چه بوده است؟» <span class="verse-marker">۲۵</span>آنگاه خواهند گفت: «چون این مردم به پیمانی که هنگام خروج از مصر با خداوند، خدای اجداد شان بسته بودند، وفا نکردند. <span class="verse-marker">۲۶</span>آن‌ها به پرستش خدایان غیر شروع کردند که آن‌ها را قبلاً نمی‌شناختند و خداوند پرستش آن‌ها را منع کرده بود. <span class="verse-marker">۲۷</span>بنابران، آتش خشم خداوند برضد آن‌ها افروخته شد و آن‌ها را به تمام لعنت‌هائی که در این کتاب ذکر شده‌اند گرفتار کرد. <span class="verse-marker">۲۸</span>خداوند با قهر و خشم و غضب شدید خود آن‌ها را از این سرزمین ریشه کن ساخت و به سرزمین دیگری راند که تا حال در آنجا بسر می‌برند.» </p>
  <p>
    <span class="verse-marker">۲۹</span>بعضی اسراری هستند که فقط خود خداوند، خدای ما می‌داند، اما قوانین خود را برای ما و فرزندان ما آشکار کرده است تا از آن‌ها پیروی کنیم. </p>
  <a id="c30"></a>
  <h2>فصل سی ام </h2>
  <h3>مکافات توبه کردن </h3>
  <p>
    <span class="verse-marker">۱</span>حالا حق انتخاب به‌دست شما است که کدامیک را انتخاب می‌کنید: برکت یا لعنت را. وقتی همۀ اینها اتفاق بیفتد و شما در بین اقوام بیگانه‌ای که خداوند، خدای تان شما را به آنجا رانده است این سخنان مرا بیاد بیاورید <span class="verse-marker">۲</span>و بسوی خداوند، خدای تان برگردید و شما و فرزندان تان احکامی را که امروز به شما می‌دهم از دل و جان بجا آورید. <span class="verse-marker">۳</span>آنوقت خداوند، خدای تان شما را از اسارت آزاد ساخته بر شما رحم می‌کند و شما را که در بین اقوام بیگانه پراگنده کرده است دوباره جمع می‌کند. <span class="verse-marker">۴</span>حتی اگر در دورترین نقطۀ دنیا هم باشید شما را دوباره یکجا می‌سازد. <span class="verse-marker">۵</span>خداوند، خدای تان شما را بار دیگر به سرزمینی که به اجداد تان تعلق داشت می‌آورد تا آنرا تصاحب کنید. شما را بیشتر از اجداد تان کامران می‌سازد و به تعداد شما می‌افزاید. <span class="verse-marker">۶</span>برعلاوه، خداوند، خدای تان به شما و فرزندان تان دلهای پاک و فرمانبردار عطا می‌کند تا خداوند، خدای تان را از دل و جان دوست بدارید و در آن سرزمین همیشه زندگی کنید. <span class="verse-marker">۷</span>خداوند، خدای تان همۀ این لعنت‌ها را بر دشمنان و بدخواهان تان که از شما به نفع خود استفاده می‌کنند می‌آورد. <span class="verse-marker">۸</span>شما دوباره مُطیع خداوند می‌شوید و از احکامی که امروز به شما می‌دهم پیروی می‌کنید <span class="verse-marker">۹</span>و خداوند، خدای تان در تمام کارهای تان به شما برکت می‌دهد. فرزندان زیاد به شما عطا می‌کند و گله و رمه و محصولات زمین تان را فراوان می‌سازد، زیرا خداوند بار دیگر از شما خوشنود می‌شود، مثلیکه از اجداد شما خوشنود بود. <span class="verse-marker">۱۰</span>پس شما باید از احکام خداوند، خدای تان که در این کتاب ذکر شده‌اند، اطاعت کنید و با تمام دل و جان بسوی او برگردید. </p>
  <p>
    <span class="verse-marker">۱۱</span>پیروی از این احکامی که امروز به شما می‌دهم برای شما مشکل و از دسترس تان دور نیستند. <span class="verse-marker">۱۲</span>در آسمان قرار ندارند که بگوئید: «چه کسی می‌تواند به آسمان برود و آن‌ها را برای ما بیاورد تا بشنویم و از آن‌ها اطاعت کنیم؟» <span class="verse-marker">۱۳</span>و نه در ماورای ابحار هستند که بگوئید: «کیست که بتواند به آن طرف بحر عبور کرده آن‌ها را برای ما بیاورد تا بشنویم و از آن‌ها اطاعت کنیم؟» <span class="verse-marker">۱۴</span>برعکس، این احکام به شما بسیار نزدیک هستند. آن‌ها بر لبها و در دلهای تان جا دارند تا بتوانید از آن‌ها پیروی کنید. </p>
  <h3>مرگ و زندگی </h3>
  <p>
    <span class="verse-marker">۱۵</span>من امروز زندگی و نیکویی، مرگ و بدبختی را در برابر شما قرار داده‌ام. <span class="verse-marker">۱۶</span>اگر از احکام خداوند، خدای تان که امروز به شما می‌دهم اطاعت کنید، او را دوست بدارید، در راه او قدم بردارید و اوامر، قوانین و فرایض او را بجا آورید، آنوقت عمر طولانی داشته به تعداد تان افزوده می‌شود و خداوند، خدای تان در سرزمینی که وارد می‌شوید به شما برکت می‌دهد. <span class="verse-marker">۱۷</span>اما اگر نافرمانی کنید و گوش ندهید، بدنبال خدایان غیر بروید و آن‌ها را سجده کنید و بپرستید، <span class="verse-marker">۱۸</span>امروز به شما اعلام می‌کنم که وقتی از دریای اُردن عبور کنید و در آن سرزمین موعود برسید عمر تان کوتاه بوده بزودی هلاک می‌شوید. <span class="verse-marker">۱۹</span>من آسمان و زمین را شاهد می‌گیرم که امروز زندگی، مرگ، برکت و لعنت را در برابر شما قرار داده‌ام. پس زندگی را انتخاب کنید تا شما و فرزندان تان زنده بمانید. <span class="verse-marker">۲۰</span>خداوند، خدای تان را دوست بدارید، از او اطاعت کنید و به او وفادار باشید، زیرا که او زندگی شما است و به شما و فرزندان تان در آن سرزمینی که به اجداد تان، ابراهیم، اسحاق و یعقوب وعده فرموده است عمر طولانی می‌دهد.» </p>
  <a id="c31"></a>
  <h2>فصل سی و یکم </h2>
  <h3>یوشع جانشین موسی می‌شود </h3>
  <p>
    <span class="verse-marker">۱-۲</span>موسی به ادامۀ کلام خود به قوم اسرائیل چنین گفت: «من یکصد و بیست سال عمر دارم و بیشتر از این رهبری شما برای من مقدور نیست. برعلاوه، خداوند به من فرمود: «تو از دریای اُردن عبور نمی‌کنی.» <span class="verse-marker">۳</span>خداوند، خدای تان خودش پیشاپیش شما به آن سرزمین می‌رود و مردمانی را که در آنجا زندگی می‌کنند از بین می‌برد و شما مُلک آن‌ها را به‌دست می‌آورید. قرار امر خداوند یوشع رهبری شما را بدوش می‌گیرد. <span class="verse-marker">۴</span>خداوند اقوامی را که در آن سرزمین زندگی می‌کنند به سرنوشت سیحون و عوج، پادشاهان اموری گرفتار می‌سازد، خود شان را هلاک و سرزمین آن‌ها را بخاک یکسان می‌کند. <span class="verse-marker">۵</span>خداوند آن‌ها را به‌دست شما می‌سپارد و شما مطابق هدایتی که من به شما داده‌ام با آن‌ها رفتار کنید. <span class="verse-marker">۶</span>قوی و با جرأت باشید، ترس و وحشت را در دلهای تان جای ندهید، زیرا خداوند، خدای تان با شما می‌باشد. شما را تنها نمی‌گذارد و ترک نمی‌کند.» </p>
  <p>
    <span class="verse-marker">۷</span>بعد موسی یوشع را احضار کرده در پیش‌روی تمام قوم اسرائیل به او گفت: «قوی و دلیر باش، زیرا تو این قوم را به آن سرزمینی که خداوند به اجداد ما وعده فرموده است رهبری می‌کنی تا آنجا را متصرف شوند. <span class="verse-marker">۸</span>خداوند پیشاپیش تو حرکت می‌کند و همراه تو می‌باشد. او ترا تنها نمی‌گذارد و ترک نمی‌کند، پس نترس و هراسان مباش.» </p>
  <h3>خواندن احکام شریعت </h3>
  <p>
    <span class="verse-marker">۹</span>آنگاه موسی احکام شریعت را نوشت و به کاهنان لاوی که مسئول حمل صندوق پیمان خداوند هستند و همچنین به ریش‌سفیدان قوم داد <span class="verse-marker">۱۰</span>و به آن‌ها فرمود: «در ختم هر هفت سال، یعنی در سالی که قرضها بخشیده می‌شوند هنگام عید سایبانها و <span class="verse-marker">۱۱</span>در وقتی که همۀ قوم اسرائیل در حضور خداوند، خدای تان در جائی که او بعنوان عبادتگاه خود تعیین می‌کند، جمع می‌شوند کتاب تورات را برای شان بخوانید، <span class="verse-marker">۱۲</span>تا تمام مردان، زنان، کودکان و بیگانگانی که در شهرهای شما بسر می‌برند، احکام خداوند را بشنوند و یاد بگیرند. از خداوند، خدای تان بترسند و از اوامر او اطاعت کنند. <span class="verse-marker">۱۳</span>همچنین فرزندان شان که در بارۀ این احکام آشنائی ندارند، بشنوند و آشنا شوند و یاد بگیرند که در آن سرزمین تا که زنده هستند از خداوند، خدای تان بترسند و او را احترام کنند.» </p>
  <h3>آخرین هدایات خداوند به موسی </h3>
  <p>
    <span class="verse-marker">۱۴</span>خداوند به موسی فرمود: «وقت مرگت نزدیک شده است. یوشع را بطلب و با خود به خیمۀ عبادت بیاور تا به او مأموریت بدهم‎‎.» پس موسی و یوشع به خیمۀ عبادت رفتند. <span class="verse-marker">۱۵</span>خداوند در ستون ابر ظاهر شد و پیش دروازۀ خیمۀ عبادت ایستاد. </p>
  <p>
    <span class="verse-marker">۱۶</span>خداوند به موسی فرمود: «بزودی با پدرانت می‌پیوندی. بعد از مرگ تو این مردم در سرزمینی که می‌روند به من خیانت می‌کنند و خدایان غیر را می‌پرستند، مرا از یاد می‌برند و پیمانی را که من با آن‌ها بسته‌ام می‌شکنند. <span class="verse-marker">۱۷</span>آنوقت آتش خشم من علیه آن‌ها شعله‌ور شده آن‌ها را ترک می‌کنم، روی خود را از آن‌ها می‌پوشانم تا از بین بروند و هر نوع مصیبت را بر سر شان می‌آورم. تا آنکه بگویند: «این بلاها چرا بر سر ما آمد؟ بخاطری که خدای ما در بین ما نیست.» <span class="verse-marker">۱۸</span>و به سبب شرارت شان و اینکه خدایان دیگر را پرستش کردند، روی خود را از ایشان پنهان می‌کنم. </p>
  <p>
    <span class="verse-marker">۱۹</span>حالا این سرود را بنویس و به مردم اسرائیل تعلیم بده تا از طرف من شاهد باشد، <span class="verse-marker">۲۰</span>زیرا قراریکه به اجداد شان وعده دادم آن‌ها را به این سرزمینی که در آن شیر و عسل جاری است آوردم. آن‌ها خوردند تا که سیر و چاق شدند. آنگاه به پرستش خدایان دیگر شروع کردند. به من توهین نمودند و پیمان مرا شکستند. <span class="verse-marker">۲۱</span>وقتی این بلاها بر آن‌ها نازل شدند این سرود شاهد روزگار محنت‌بار شان بوده از نسل به نسل نقل می‌شود، زیرا از همین حالا، پیش از آنکه به سرزمین موعود برسند، از افکار و خیالات شان آگاهم.» </p>
  <p>
    <span class="verse-marker">۲۲</span>در همان روز موسی این سرود را نوشت و به قوم اسرائیل یاد داد. </p>
  <p>
    <span class="verse-marker">۲۳</span>بعد خداوند به یوشع فرمود: «قوی و دلیر باش، زیرا تو قوم اسرائیل را به سرزمین موعود هدایت می‌کنی و من همراه تو می‌باشم.» </p>
  <p>
    <span class="verse-marker">۲۴</span>بعد از آنکه موسی از نوشتن احکامی که در این کتاب ثبت شده است، فارغ شد، <span class="verse-marker">۲۵</span>به لاویانی که مسئول حمل صندوق پیمان خداوند بودند گفت: <span class="verse-marker">۲۶</span>«این کتاب شریعت را بگیرید و در کنار صندوق پیمان خداوند، خدای تان قرار دهید، تا هوشداری برای قوم اسرائیل باشد. <span class="verse-marker">۲۷</span>زیرا می‌دانم که این مردم چقدر متمرد و سرکش هستند. در حالی که من هنوز زنده هستم شما در برابر خداوند سرکشی می‌کنید، پس وقتی که من از این جهان بروم چه کارهائی خواهید کرد. <span class="verse-marker">۲۸</span>حالا تمام ریش‌سفیدان و رهبران قوم را جمع کن تا این سخنان را به آن‌ها بگویم و آسمان و زمین را بر آن‌ها شاهد بگیرم. <span class="verse-marker">۲۹</span>به یقین می‌دانم که بعد از مرگ من فاسد و گمراه می‌شوید و از احکامی که به شما داده‌ام پیروی نمی‌کنید. سرانجام دچار سختی و مشکلات می‌شوید، زیرا که شما کارهائی می‌کنید که در نظر خداوند زشت هستند و با اعمال زشت تان او را خشمگین می‌سازید.» </p>
  <p>
    <span class="verse-marker">۳۰</span>پس موسی کلمات این سرود را در حالیکه تمام جماعت اسرائیل گوش می‌دادند، از سر تا آخر برای شان خواند: </p>
  <a id="c32"></a>
  <h2>فصل سی و دوم </h2>
  <h3>سرود موسی </h3>
  <p class="indented">
    <span class="verse-marker">۱</span>«ای آسمان‌ها سخنان مرا بشنوید؛ ای زمین به حرف من گوش بده. <span class="verse-marker">۲</span>تعلیم من مثل باران می‌بارد، کلام من مانند شبنم، همچون قطرات نرم باران بر سبزه و بسان بارش بر گیاهان تازه فرو‌می‌ریزد. <span class="verse-marker">۳</span>زیرا من نام خداوند را می‌ستایم. عظمت او را تمجید کنید. </p>
  <p class="indented">
    <span class="verse-marker">۴</span>او صخره است و اعمالش کامل. همۀ راه‌های او انصاف است. خدای باوفا و مبرا از ظلم. او عادل و راست است. <span class="verse-marker">۵</span>اما این مردم ناخلف، دیگر فرزندان او نیستند، زیرا همگی باعث ننگ او شده کجرو و سرکش‌اند. <span class="verse-marker">۶</span>ای قوم احمق و نادان! آیا به این طریق تلافی خوبی‌های او را می‌کنید؟ آیا او پدر و آفریدگار شما نیست؟ آیا او نبود که شما را خلق کرد و قومی از شما ساخت؟ </p>
  <p class="indented">
    <span class="verse-marker">۷</span>ایام گذشته را بیاد آورید. به سالهای قدیم بیندیشید و از پدران تان بپرسید تا به شما اطلاع بدهند. از ریش‌سفیدان سوال کنید تا به شما بگویند. <span class="verse-marker">۸</span>خدای متعال سهم هر قوم را داد و برای هر کدام آن‌ها جائی برای زندگی بخشید و سرحدات آن‌ها را بر حسب تعداد بنی‌اسرائیل تعیین کرد. <span class="verse-marker">۹</span>اما یعقوب را برای خود برگزید تا قوم خاص او باشند. </p>
  <p class="indented">
    <span class="verse-marker">۱۰</span>او قوم اسرائیل را در بیابان و در صحرای خشک و سوزان سرگردان یافت. او مثل مردمک چشم خود از آن‌ها محافظت و مراقبت کرد و آن‌ها را پناه داد. <span class="verse-marker">۱۱</span>مانند عقابی است که به چوچه‌های خود هنر پرواز را یاد می‌دهد و بالهای خود را باز می‌کند تا آن‌ها را بر شهپرهای خود بردارد و بجای امنی ببرد. <span class="verse-marker">۱۲</span>خداوند خودش آن‌ها را هدایت کرد و خدای دیگری با او نبود. </p>
  <p class="indented">
    <span class="verse-marker">۱۳</span>او آن‌ها را بر فراز کوهها جای داد. با محصولات زمین آن‌ها را تغذیه کرد. از بین صخره به آن‌ها عسل داد و از بین سنگ خارا روغن. <span class="verse-marker">۱۴</span>مسکۀ گاو و شیر گوسفند را با چربی بره و قوچ به آن‌ها بخشید. گاوهای باشانی و رمۀ بز به آن‌ها عطا کرد. بهترین گندم و عالیترین شراب انگور را به آن‌ها داد. </p>
  <p class="indented">
    <span class="verse-marker">۱۵</span>اما قوم اسرائیل سیر شدند و تمرد کردند. آن‌ها چاق گشتند و تنومند شدند و خدائی را که خالق آن‌ها است ترک نمودند. صخرۀ نجات خود را حقیر شمردند. <span class="verse-marker">۱۶</span>با بت‌پرستی خود غضب خداوند را برانگیختند و با اعمال زشت خود او را بخشم آوردند. <span class="verse-marker">۱۷</span>برای بتهائی که خدای واقعی نبودند، برای خدایان نوی که اجداد شان هرگز نمی‌شناختند و خدایانی که قوم اسرائیل آن‌ها را نپرستیده بودند، قربانی کردند. <span class="verse-marker">۱۸</span>به صخره‌ای که تو را تولید نمود، اعتنا ننمودی و خدای آفرینندۀ خود را فراموش کردی. </p>
  <p class="indented">
    <span class="verse-marker">۱۹</span>وقتی خداوند این کارها را دید خشمگین شد و پسران و دختران خود را ترک کرد. <span class="verse-marker">۲۰</span>خداوند فرمود: «من آن‌ها را ترک می‌کنم تا ببینم که عاقبت آن‌ها چه می‌شود، زیرا آن‌ها مردم سرکش و خیانتکار هستند. <span class="verse-marker">۲۱</span>آن‌ها با پرستش خدایان دیگر که اصلاً خدا نیستند، غیرت مرا برانگیختند و مرا به خشم آوردند. پس من هم به اقوام بی‌نام و نشان محبت نشان می‌دهم تا خشم و حسادت آن‌ها را برانگیزم. <span class="verse-marker">۲۲</span>آتش خشم من برافروخته شده تا اعماق زمین فرو‌می‌رود، زمین و همه چیزهائی را که در آن هستند و کوهها را از بیخ می‌سوزاند. </p>
  <p class="indented">
    <span class="verse-marker">۲۳</span>آن‌ها را به مصیبت‌های بیشمار مبتلا می‌کنم و هدف تیرهای خود قرار می‌دهم. <span class="verse-marker">۲۴</span>از گرسنگی بجان می‌آیند، در تب می‌سوزند و با مرض مهلک هلاک می‌شوند. آن‌ها را در چنگ حیوانات درنده گرفتار می‌سازم و مارهای سمی را می‌فرستم تا آن‌ها را بگزند. <span class="verse-marker">۲۵</span>در بیرون با دَم شمشیر کشته می‌شوند و در بین خانه به وحشت می‌افتند. پسران، دختران جوان، کودکان و پیران یکسان از بین می‌روند. <span class="verse-marker">۲۶</span>می‌خواستم آن‌ها را پراگنده کنم تا خاطره‌ای از آن‌ها در ضمیر کسی باقی نماند. <span class="verse-marker">۲۷</span>اما ترسیدم که دشمنان از روی کینه و سوءتفاهم بگویند: ما با زور بازوی خود پیروز شدیم نه با قدرت خداوند.» </p>
  <p class="indented">
    <span class="verse-marker">۲۸</span>اسرائیل یک قوم نادان و نافهم است. <span class="verse-marker">۲۹</span>اگر آن‌ها عقل می‌داشتند می‌دانستند که چرا شکست خورده‌اند. <span class="verse-marker">۳۰</span>چرا هزار نفر شان از دست یک نفر و ده هزار نفر شان از دست دو نفر شکست خوردند؟ بخاطریکه خدای توانای شان آن‌ها را ترک کرده بود. خداوند آن‌ها را به‌دست دشمن تسلیم نمود. <span class="verse-marker">۳۱</span>حتی دشمنان شان می‌دانند که خدایان خود شان مثل خدای اسرائیل قوی نیستند. <span class="verse-marker">۳۲</span>دشمنان شان مانند مردم سدوم و عموره فاسد‌اند. به تاک‌هائی می‌مانند که انگور تلخ و زهرناک بار می‌آورند <span class="verse-marker">۳۳</span>و مثل شرابی است که از زهر مهلک مار و اژدها به‌دست آمده باشد. </p>
  <p class="indented">
    <span class="verse-marker">۳۴</span>خداوند می‌داند که دشمنان چه کرده‌اند. او به موقع آن‌ها را به جزای اعمال شان می‌رساند. <span class="verse-marker">۳۵</span>خداوند از آن‌ها انتقام می‌گیرد و آن‌ها را جزا می‌دهد. بزودی آن‌ها سقوط می‌کنند، زیرا روز هلاکت شان نزدیک است. <span class="verse-marker">۳۶</span>اما وقتی خداوند ببیند که قوم برگزیدۀ او بیچاره شده و از غلام و آزاد کسی نمانده است، آن‌ها را نجات می‌بخشد و بر بندگان خود رحم می‌کند. <span class="verse-marker">۳۷</span>خداوند به آن‌ها می‌گوید: «کجا هستند آن خدایانی که به آن‌ها پناه می‌بردید؟ <span class="verse-marker">۳۸</span>با چربی قربانی‌های خود آن‌ها را تغذیه می‌کردید و شراب برای نوشیدن به آن‌ها می‌دادید. حالا بگذارید که بیایند و به شما کمک کنند و پناه بدهند. </p>
  <p class="indented">
    <span class="verse-marker">۳۹</span>بدانید که من، تنها من خدا هستم و بغیر از من خدای دیگری وجود ندارد. من می‌میرانم و زنده می‌سازم. مجروح می‌کنم و شفا می‌بخشم. کسی نمی‌تواند از دست من رهائی یابد. <span class="verse-marker">۴۰</span>دست خود را بسوی آسمان بلند می‌کنم و می‌گویم: من که تا ابد زنده هستم، <span class="verse-marker">۴۱</span>شمشیر براق خود را تیز کرده از دشمنان بازخواست می‌کنم و انتقام می‌گیرم. کسانی را که از من نفرت می‌کنند جزا می‌دهم. <span class="verse-marker">۴۲</span>تیرهای من غرق در خون دشمنان می‌شوند و شمشیر من بدن بدخواهان را می‌دَرَد. هیچ کسی را امان نمی‌دهم. حتی زخمی‌شدگان و اسیران با دَم شمشیر من کشته می‌شوند و سرهای رهبران شان آغشته بخون می‌گردند.» </p>
  <p class="indented">
    <span class="verse-marker">۴۳</span>ای ملل جهان، در خوشی قوم برگزیدۀ او شریک شوید و همۀ تان او را پرستش کنید. زیرا او قاتلین بندگان خود را می‌کشد و از دشمنان خود انتقام می‌گیرد. کسانی را که از او نفرت دارند، جزا می‌دهد و زمین و قوم برگزیدۀ خود را از گناه پاک می‌سازد.» </p>
  <p>
    <span class="verse-marker">۴۴-۴۵</span>بعد از آنکه موسی و یوشع، پسر نون تمام این سرود را کلمه به کلمه برای قوم اسرائیل خواندند، <span class="verse-marker">۴۶</span>موسی به آن‌ها گفت: «به سخنانی که به شما گفتم بدقت توجه نمائید و به فرزندان تان دستور بدهید که از همه احکام خداوند اطاعت کنند. <span class="verse-marker">۴۷</span>زیرا این احکام با‌ارزش و حیات شما است. از آن‌ها پیروی کنید تا در سرزمینی که در آن طرف دریای اُردن است و به زودی آن را متصرف می‌شوید، سالهای زیادی در آن زندگی کنید.» </p>
  <h3>پیشگوئی مرگ موسی </h3>
  <p>
    <span class="verse-marker">۴۸</span>در همان روز خداوند به موسی فرمود: <span class="verse-marker">۴۹</span>«به کوهستان عباریم واقع در سرزمین موآب در آن طرف اریحا برو و به سر کوه نِبو بالا شو. از آنجا تمام سرزمین کنعان را که به قوم اسرائیل می‌دهم ببین. <span class="verse-marker">۵۰</span>بعد تو بر سر همان کوه می‌میری و با پدرانت می‌پیوندی، مثلیکه برادرت، هارون که بر کوه هور فوت کرد و با اجداد خود پیوست. <span class="verse-marker">۵۱</span>زیرا هردوی تان در حضور قوم اسرائیل، کنار چشمۀ مریبۀ قادِش واقع در بیابان سین حرمت مرا نگاه نداشتید. <span class="verse-marker">۵۲</span>آن سرزمینی را که به قوم اسرائیل می‌دهم از دور می‌بینی، اما هرگز در آنجا پا نمی‌گذاری.» </p>
  <a id="c33"></a>
  <h2>فصل سی و سوم </h2>
  <h3>موسی قوم اسرائیل را برکت می‌دهد </h3>
  <p>
    <span class="verse-marker">۱</span>موسی، مرد خدا پیش از مرگ خود قوم اسرائیل را این چنین برکت داد: </p>
  <p class="indented">
    <span class="verse-marker">۲</span>«خداوند از کوه سینا آمد، مانند آفتاب از کوه سعیر بر ما طلوع کرد و از کوه فاران درخشید. ده‌ها هزار فرشته همراه او بودند و آتشی مشتعل در دست راست او. <span class="verse-marker">۳</span>خداوند قوم برگزیدۀ خود را دوست دارد. از کسانی که به او متعلق هستند، حمایت می‌کند. آن‌ها پیش پاهای او می‌نشینند و از کلامش بهره‌مند می‌شوند. <span class="verse-marker">۴</span>از احکامی که موسی برای ما داد اطاعت می‌کنیم و آن‌ها را مثل گنجینه‌ای نگاه می‌داریم. <span class="verse-marker">۵</span>وقتی قبایل و رهبران قوم اجتماع کردند خداوند را به پادشاهی برگزیدند.» </p>
  <p class="indented">
    <span class="verse-marker">۶</span>موسی در بارۀ قبیلۀ رؤبین گفت: «رؤبین زنده باشد و نمیرد و تعداد شان کم نشود.» </p>
  <p class="indented">
    <span class="verse-marker">۷</span>در بارۀ قبیلۀ یهودا گفت: «ای خداوند، ناله و زاری یهودا را بشنو! او را با سایر قبایل متحد گردان و در مقابل دشمنان به او کمک کن تا از خود دفاع نماید.» </p>
  <p class="indented">
    <span class="verse-marker">۸</span>در مورد قبیلۀ لاوی گفت: «ای خداوند، اوریم و تُمیم خود را به بندگان وفادارت سپردی. تو آن‌ها را در مسا امتحان کردی و در کنار چشمۀ مریبه آزمودی. <span class="verse-marker">۹</span>آن‌ها بیش از پدر و مادر، برادر و فرزند خود ترا دوست دارند. از احکام تو اطاعت کردند و نسبت به پیمان تو وفادار ماندند. <span class="verse-marker">۱۰</span>احکام ترا به قوم اسرائیل تعلیم می‌دهند و بر قربانگاه تو خوشبوئی دود می‌کنند و قربانی تقدیم می‌نمایند. <span class="verse-marker">۱۱</span>ای خداوند، به مال و دارائی شان برکت بده و خدمت آن‌ها را قبول فرما. کمر بدخواهان شان را بشکن تا دیگر برنخیزند.» </p>
  <p class="indented">
    <span class="verse-marker">۱۲</span>در بارۀ قبیلۀ بنیامین گفت: «او حبیب خداوند است و در پناه او بسر می‌برد. خداوند تمام روز او را احاطه می‌کند و از هر خطری حفظش می‌نماید.» </p>
  <p class="indented">
    <span class="verse-marker">۱۳</span>در بارۀ قبیلۀ یوسف گفت: «خداوند سرزمین شان را برکت بدهد. با باران آسمان و آب‌های زیر زمین سرسبز، <span class="verse-marker">۱۴</span>با میوه‌هائی که در زیر نور آفتاب می‌رویند و با محصولات فراوان در هر فصل غنی گردد. <span class="verse-marker">۱۵</span>کوههای قدیمی شان پُر از درختان میوه شوند و تپه‌های ابدی آن‌ها با‌ثمر باشند. <span class="verse-marker">۱۶</span>زمین شان از نعمت‌های فراوان برخوردار شود و خداوند که در بوتۀ فروزان ظاهر شد از آن‌ها خوشنود باشد. تمام این برکات شامل حال یوسف باد، یعنی کسی که سرکردۀ برادران خود بود. <span class="verse-marker">۱۷</span>یوسف نیرو و قوت یک گاو را دارد. مانند گاو وحشی با شاخهای خود همۀ اقوام را می‌زند تا آخرین نقطۀ جهان می‌راند. ده‌ها هزار افرایم و هزارها مَنَسّی مثل او باشند!» </p>
  <p class="indented">
    <span class="verse-marker">۱۸</span>در بارۀ زبولون و ایسَسکار این چنین اظهار داشت: «زبولون سفرهایت با خوشی همراه باشند و تو ای ایسَسکار در خیمه‌ات شاد و خوشحال باشی. <span class="verse-marker">۱۹</span>آن‌ها اقوام بیگانه را به کوه خود دعوت می‌کنند و در آنجا قربانی‌های راستین را تقدیم می‌نمایند. آن‌ها ثروت خود را از بحر و گنجهای نهفته را از ریگ به‌دست می‌آورند.» </p>
  <p class="indented">
    <span class="verse-marker">۲۰</span>در مورد قبیلۀ جاد این چنین گفت: «متبارک باد کسی که جاد را وسیع می‌سازد. او مانند شیری است درنده و قوی که بازو و فرق را می‌دَرَد. <span class="verse-marker">۲۱</span>او بهترین قسمت زمین را برای خود انتخاب کرد. آن حصه‌ای که به حاکم متعلق بود، به او داده شد. وقتی رهبران اسرائیل یکجا جمع شدند، احکام و قوانین خداوند را بجا آوردند.» </p>
  <p class="indented">
    <span class="verse-marker">۲۲</span>در بارۀ قبیلۀ دان گفت: «دان مثل شیر بچه‌ای است که از باشان می‌جهد.» </p>
  <p class="indented">
    <span class="verse-marker">۲۳</span>در مورد قبیلۀ نفتالی این چنین گفت: «ای نفتالی، از برکات خداوند برخوردار شوی شرق و غرب نصیب تو باد!» </p>
  <p class="indented">
    <span class="verse-marker">۲۴</span>در بارۀ قبیلۀ اَشیر گفت: «اَشیر از همه قبایل زیادتر برکت یافته است، در بین برادران عزیز و محبوب باشد و سرزمینش پُر از درختان زیتون گردد. <span class="verse-marker">۲۵</span>شهرهایش با دروازه‌های آهنین محفوظ و مصئون باد و تا که زنده است قوی و نیرومند باشد.» </p>
  <p class="indented">
    <span class="verse-marker">۲۶</span>«ای قوم اسرائیل، خدای شما مثل و مانند ندارد. برای کمک تو با شوکت و جلال بر ابر‌های آسمان می‌خرامد. <span class="verse-marker">۲۷</span>خدای جاویدان پناهگاه تو است. با بازوی ابدی خود ترا نگاه می‌دارد، دشمنانت را از سر راهت می‌راند و می‌گوید: «آن‌ها را هلاک کن!» <span class="verse-marker">۲۸</span>پس مردم اسرائیل در آسایش بسر می‌برند. سرزمین آن‌ها پُر از غله و شراب و با بارانِ آسمان سیراب می‌شود. <span class="verse-marker">۲۹</span>خوشا بحال تو ای اسرائیل، تو قوم نجات یافتۀ خداوند هستی و هیچ قومی مثل تو نیست. خداوند سپر و ناصر تو است و با شمشیر خود به تو ظفر می‌بخشد. دشمنانت مُطیع تو می‌شوند و تو آن‌ها را پایمال می‌کنی.» </p>
  <a id="c34"></a>
  <h2>فصل سی و چهارم </h2>
  <h3>وفات موسی </h3>
  <p>
    <span class="verse-marker">۱</span>آنگاه موسی از دشتهای موآب به قلۀ فِسجه در کوه نِبو که در مقابل اریحا است، رفت و خداوند تمام سرزمین موعود را از جلعاد تا دان، <span class="verse-marker">۲</span>همۀ سرزمین نفتالی، نواحی مربوط قبایل افرایم، مَنَسّی و یهودا تا بحر مدیترانه، <span class="verse-marker">۳</span>قسمت جنوبی یهودا و تمام ساحۀ درۀ اریحا (شهر درختان خرما) تا صوغر، به او نشان داد. <span class="verse-marker">۴</span>بعد خداوند به موسی فرمود: «این است آن سرزمینی که من به ابراهیم، اسحاق و یعقوب وعده داده بودم که به اولادۀ‌شان می‌دهم. من به تو اجازه دادم که آن را بچشمت ببینی، اما به آنجا نمی‌روی.» </p>
  <p>
    <span class="verse-marker">۵</span>پس موسی، خدمتگار خداوند، چنانچه خداوند فرموده بود، در سرزمین موآب وفات یافت. <span class="verse-marker">۶</span>خداوند او را در دره‌ای، در نزدیکی بیت‌فِعور در سرزمین موآب دفن کرد، اما تا به امروز هیچ کسی نمی‌داند که قبر او در کجا است. <span class="verse-marker">۷</span>موسی در سن یکصد و بیست سالگی درگذشت. با وجود آن هنوز قوی و چشمانش بخوبی می‌دید. <span class="verse-marker">۸</span>مردم اسرائیل مدت سی روز در دشتهای موآب برای او ماتم گرفتند. </p>
  <p>
    <span class="verse-marker">۹</span>یوشع، پسر نون پُر از روح حکمت بود، زیرا موسی دستهای خود را بر او نهاده بود و قوم اسرائیل از او اطاعت می‌کردند و از احکامی که خداوند به موسی داده بود پیروی می‌نمودند. </p>
  <p>
    <span class="verse-marker">۱۰</span>در اسرائیل هیچگاهی پیغمبری مثل موسی نبوده است که با خداوند روبرو صحبت کرده باشد. <span class="verse-marker">۱۱</span>موسی به فرمان خداوند معجزات بزرگی در حضور فرعون و مأمورینش و تمام مردم، در مصر نشان داد. <span class="verse-marker">۱۲</span>هیچ پیغمبری نتوانسته است که مانند موسی قدرت و معجزات عظیمی را در حضور قوم اسرائیل اجراء کند. </p>
  
  
  
  
  
  
  



</div>

<!-- Global site tag (gtag.js) - Google Analytics -->
<script async src="https://www.googletagmanager.com/gtag/js?id=UA-48092930-1"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'UA-48092930-1');
</script>
<!-- End Google Analytics -->

</body>
</html>