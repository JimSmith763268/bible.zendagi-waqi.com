<!doctype html>

<html lang="fa">
<head>
  <meta charset="utf-8">

  <title>انجیل مرقُس</title>

  <link rel="stylesheet" href="/css/style.css">
  <script>var nc = 16;</script>
  <script src="/js/script.js"></script>
</head>

<body dir="rtl">
<a id="top"></a>

<div id="navbar">
  <div id="navbar-container">
    <div>
      <a href="javascript:window.scroll(0,0)" style="margin-left: 1em">
        <svg class="MuiSvgIcon-root MuiSvgIcon-fontSizeMedium MuiBox-root css-1om0hkc" focusable="false" aria-hidden="true" viewBox="0 0 24 24" data-testid="ArrowUpwardIcon"><path d="m4 12 1.41 1.41L11 7.83V20h2V7.83l5.58 5.59L20 12l-8-8-8 8z"></path></svg>
      </a>    
    </div>
    <div>
      <span>فصل </span>
      <select id="list" oninput="scrollToChapter(this)">
        
        <option value="c1">۱</option>
        
        <option value="c2">۲</option>
        
        <option value="c3">۳</option>
        
        <option value="c4">۴</option>
        
        <option value="c5">۵</option>
        
        <option value="c6">۶</option>
        
        <option value="c7">۷</option>
        
        <option value="c8">۸</option>
        
        <option value="c9">۹</option>
        
        <option value="c10">۱۰</option>
        
        <option value="c11">۱۱</option>
        
        <option value="c12">۱۲</option>
        
        <option value="c13">۱۳</option>
        
        <option value="c14">۱۴</option>
        
        <option value="c15">۱۵</option>
        
        <option value="c16">۱۶</option>
        
      </select>    
      <span></span>
    </div>
  </div>
</div> 



<div class="button-container">
  

  
  <a href="mailto:zendagiwaqi@gmail.com">
    <svg xmlns="http://www.w3.org/2000/svg" viewBox="0 0 24 24" fill="black"><path d="M0 0h24v24H0z" fill="none"/><path d="M20 4H4c-1.1 0-1.99.9-1.99 2L2 18c0 1.1.9 2 2 2h16c1.1 0 2-.9 2-2V6c0-1.1-.9-2-2-2zm0 4l-8 5-8-5V6l8 5 8-5v2z"/></svg>
  </a>
  

  

  
  <a href="/">
    <svg class="MuiSvgIcon-root MuiSvgIcon-fontSizeMedium MuiBox-root css-1om0hkc" focusable="false" aria-hidden="true" viewBox="0 0 24 24" data-testid="HomeIcon"><path d="M10 20v-6h4v6h5v-8h3L12 3 2 12h3v8z"></path></svg>
  </a>
  


</div>


<div class="book-container">


  
  <h1>مرقُس </h1>
  
  
  
  
  
  
  
  
  
  
  
  
  
  <a id="c1"></a>
  <h2>فصل اول </h2>
  <h3>یحیای تعمید‌دهنده </h3>
  <h4>(همچنین در متی ۳:‌۱‌-‌۱۲ و لوقا ۳:‌۱‌-‌۱۸ و یوحنا ۱:‌۱۹‌-‌۲۸) </h4>
  <p>
    <span class="verse-marker">۱</span>ابتدای انجیل عیسی‌مسیح پسر خدا: <span class="verse-marker">۲</span>در کتاب اشعیای نبی آمده است که: «من قاصد خود را پیشاپیش تو می‌فرستم، او راه تو را باز خواهد کرد. <span class="verse-marker">۳</span>ندا کننده‌ای در بیابان فریاد می‌زند: راه را برای خداوند آماده سازید و مسیر او را راست گردانید.» </p>
  <p>
    <span class="verse-marker">۴</span>یحیای تعمید‌دهنده در بیابان ظاهر شد و اعلام کرد که مردم برای آمرزش گناهان باید توبه کنند و تعمید بگیرند. <span class="verse-marker">۵</span>مردم از تمام سرزمین یهودیه و شهر اورشلیم پیش او می‌رفتند و با اعتراف به گناهان خود، در دریای اُردن به‌دست او تعمید می‌گرفتند. <span class="verse-marker">۶</span>لباس یحیی از پشم شتر بود و کمربندی چرمی به کمر می‌بست و خوراکش ملخ و عسل صحرایی بود. <span class="verse-marker">۷</span>او اعلام کرده گفت: «بعد از من مردی تواناتر از من می‌آید که من لایق آن نیستم که خم شوم و بند بوتهایش را باز کنم. <span class="verse-marker">۸</span>من شما را در آب تعمید می‌دهم، اما او شما را با روح‌القدس تعمید خواهد داد.» </p>
  <h3>تعمید و آزمایش عیسی </h3>
  <h4>(همچنین در متی ۳:‌۱۳‌ـ‌۴:‌۱۱ و لوقا ۳:‌۲۱‌-‌۲۲ و ۴:‌۱‌-‌۱۳) </h4>
  <p>
    <span class="verse-marker">۹</span>در این هنگام عیسی از ناصرۀ جلیل آمد و در دریای اُردن به دست یحیی تعمید گرفت. <span class="verse-marker">۱۰</span>همین که عیسی از آب بیرون آمد، دید که آسمان شکافته شد و روح‌القدس بصورت کبوتری به سوی او فرود آمد. <span class="verse-marker">۱۱</span>و آوازی از آسمان شنیده شد که می‌گفت: «تو پسر عزیز من هستی، از تو خوشنودم.» <span class="verse-marker">۱۲</span>فوراً روح خدا او را به بیابان برد. <span class="verse-marker">۱۳</span>او مدت چهل روز در بیابان بود و شیطان او را وسوسه می‌کرد. عیسی در بین حیوانات وحشی بود و فرشتگان او را خدمت می‌کردند. </p>
  <h3>دعوت چهار ماهیگیر </h3>
  <h4>(همچنین در متی ۴:‌۱۲‌-‌۲۲ و لوقا ۴:‌۱۴‌-‌۱۵ و ۵:‌۱‌-‌۱۱) </h4>
  <p>
    <span class="verse-marker">۱۴</span>پس از توقیف یحیی، عیسی به ولایت جلیل آمد و مژدۀ خدا را اعلام فرمود <span class="verse-marker">۱۵</span>و گفت: «ساعت مقرر رسیده و پادشاهی خدا نزدیک است، توبه کنید و به این مژده ایمان آورید.» <span class="verse-marker">۱۶</span>وقتی عیسی در کنار بحیرۀ جلیل قدم می‌زد، شمعون و برادرش اندریاس را دید، که تور بدریا می‌انداختند چون آن‌ها ماهیگیر بودند. <span class="verse-marker">۱۷</span>عیسی به آن‌ها فرمود: «بدنبال من بیائید تا شما را صیاد مردم بسازم.» <span class="verse-marker">۱۸</span>آن دو نفر فوراً تورهای خود را گذاشته و بدنبال او رفتند. <span class="verse-marker">۱۹</span>کمی دورتر عیسی یعقوب پسر زَبدی و برادرش یوحنا را دید که در کشتی‌ای مشغول آماده کردن تورهای خود بودند. <span class="verse-marker">۲۰</span>عیسی آن دو نفر را نیز فوراً پیش خود خواست. آن‌ها پدر خود زَبدی را با مزدورانش در کشتی گذاشته بدنبال او رفتند. </p>
  <h3>شفای مرد دیوانه </h3>
  <h4>(همچنین در لوقا ۴:‌۳۱‌-‌۳۷) </h4>
  <p>
    <span class="verse-marker">۲۱</span>آن‌ها وارد کپرناحوم شدند و همینکه روز سَبَت فرا رسید، عیسی به کنیسه رفت و به تعلیم دادن شروع کرد. <span class="verse-marker">۲۲</span>مردم از طرز تعلیم او حیران ماندند، زیرا برخلاف علمای دین او با قدرت و اختیار به آن‌ها تعلیم می‌داد. <span class="verse-marker">۲۳</span>در همان موقع مردی که روح ناپاک داشت وارد کنیسه شد و فریاد زد: <span class="verse-marker">۲۴</span>«ای عیسی ناصری، با ما چه کار داری؟ آیا آمده‌ای ما را نابود کنی؟ من می‌دانم تو کی هستی، ای قدوس خدا.» <span class="verse-marker">۲۵</span>اما عیسی او را سرزنش کرده گفت: «خاموش باش و از این مرد بیرون بیا.» <span class="verse-marker">۲۶</span>روح ناپاک آن مرد را تکان سختی داد و با فریاد بلند از او خارج شد. <span class="verse-marker">۲۷</span>همه چنان حیران شدند، که از یکدیگر می‌پرسیدند: «این چیست؟ چه تعلیمات تازه است و با چه قدرتی به ارواح ناپاک فرمان می‌دهد و آن‌ها اطاعت می‌کنند!» </p>
  <h3>شفای دردمندان </h3>
  <h4>(همچنین در متی ۸:‌۱۴‌-‌۱۷ و لوقا ۴:‌۳۸‌-‌۴۱) </h4>
  <p>
    <span class="verse-marker">۲۸</span>بزودی شهرت او در سراسر جلیل پیچید. <span class="verse-marker">۲۹</span>آن‌ها از کنیسه بیرون آمدند و به همراه یعقوب و یوحنا مستقیما به خانۀ شمعون و اندریاس رفتند. <span class="verse-marker">۳۰</span>خشوی شمعون تب داشت و خوابیده بود. وقتی که عیسی به آنجا رسید او را از حال آن زن باخبر کردند. <span class="verse-marker">۳۱</span>عیسی پیش او رفت، دستش را گرفت و او را برخیزانید، تبش قطع شد و به پذیرایی از آن‌ها مشغول شد. <span class="verse-marker">۳۲</span>وقتی آفتاب غروب کرد و شب شد، همۀ بیماران و دیوانگان را پیش او آوردند. <span class="verse-marker">۳۳</span>تمام مردم شهر در پیش آن خانه جمع شدند. <span class="verse-marker">۳۴</span>عیسی بیماران بسیاری را که امراض گوناگون داشتند شفا داد و ارواح ناپاک زیادی را بیرون کرد و نگذاشت آن‌ها حرفی بزنند، چون او را می‌شناختند. </p>
  <h3>موعظه در جلیل </h3>
  <h4>(همچنین در لوقا ۴:‌۴۲‌-‌۴۴) </h4>
  <p>
    <span class="verse-marker">۳۵</span>سحرگاه روز بعد عیسی از خواب برخاسته از منزل خارج شد و به جای خلوتی رفت و مشغول دعا شد. <span class="verse-marker">۳۶</span>شمعون و همراهانش به جستجوی او پرداختند <span class="verse-marker">۳۷</span>و وقتی او را پیدا کردند به او گفتند: «همه بدنبال تو می‌گردند.» <span class="verse-marker">۳۸</span>عیسی به آن‌ها فرمود: «به جاهای دیگر و شهرهای اطراف برویم تا در آنجا هم پیغام خود را برسانم، چون من برای همین منظور آمده‌ام.» <span class="verse-marker">۳۹</span>عیسی در سراسر جلیل می‌گشت و در کنیسه‌ها پیام خود را اعلام می‌کرد و ارواح ناپاک را بیرون می‌نمود. </p>
  <h3>شفای جذامی </h3>
  <h4>(همچنین در متی ۸:‌۱‌-‌۴ و لوقا ۵:‌۱۲‌-‌۱۶) </h4>
  <p>
    <span class="verse-marker">۴۰</span>یک نفر جذامی پیش عیسی آمد، زانو زد و تقاضای کمک کرد و گفت: «اگر بخواهی می‌توانی مرا پاک سازی.» <span class="verse-marker">۴۱</span>دل عیسی بحال او سوخت، دست خود را دراز کرد، او را لمس نمود و فرمود: «البته می‌خواهم، پاک شو.» <span class="verse-marker">۴۲</span>فوراً جذامش برطرف شد و پاک گشت. <span class="verse-marker">۴۳</span>بعد عیسی در حالی که او را رخصت می‌داد با تأکید بسیار <span class="verse-marker">۴۴</span>به او گفت: «هوش کن چیزی به کسی نگویی، بلکه برو خود را به کاهن نشان بده و بخاطر اینکه پاک شده‌ای قربانی ای را که موسی حکم کرده، تقدیم کن تا برای شفای تو شهادتی باشد.» <span class="verse-marker">۴۵</span>اما آن مرد رفت و این خبر را در همه جا منتشر کرد. بطوری که عیسی دیگر نمی‌توانست آشکارا وارد شهر شود. بلکه در جاهای خلوت می‌ماند و مردم از همه طرف پیش او می‌رفتند. </p>
  <a id="c2"></a>
  <h2>فصل دوم </h2>
  <h3>شفای یک شل </h3>
  <h4>(همچنین در متی ۹:‌۱‌-‌۸ و لوقا ۵:‌۱۷‌-‌۲۶) </h4>
  <p>
    <span class="verse-marker">۱</span>بعد از چند روز عیسی به کپرناحوم برگشت و به همه خبر رسید که او در منزل است. <span class="verse-marker">۲</span>عدۀ زیادی در آنجا جمع شدند، به طوری که حتی در پیش دروازه خانه هم جائی نبود و عیسی پیام خود را برای مردم بیان می‌کرد. <span class="verse-marker">۳</span>عده‌ای مرد شلی را، که بوسیلۀ چهار نفر آورده می‌شد، نزد او آوردند. <span class="verse-marker">۴</span>اما به علت زیادی جمعیت نتوانستند او را پیش عیسی بیاورند، پس سقف اطاق را که عیسی در آنجا بود برداشتند و وقتی آنجا را باز کردند مرد شل را در حالی که روی تشک خود خوابیده بود پائین گذاشتند. <span class="verse-marker">۵</span>عیسی وقتی ایمان ایشان را دید، به مرد شل گفت: «ای فرزند، گناهان تو آمرزیده شد.» <span class="verse-marker">۶</span>چند نفر از علمای دین که آنجا نشسته بودند، پیش خود فکر کردند: <span class="verse-marker">۷</span>«چرا این شخص چنین می‌گوید؟ این کفر است، چه کسی جز خدا می‌تواند گناهان را بیامرزد؟» <span class="verse-marker">۸</span>عیسی فوراً فهمید آن‌ها چه افکاری در دل خود دارند. پس به آن‌ها فرمود: «چرا چنین افکاری را در دل خود راه می‌دهید؟ <span class="verse-marker">۹</span>آیا به این شل گفتن «گناهانت آمرزیده شد» آسانتر است یا گفتن «برخیز تشک خود را بردار و راه برو»؟ <span class="verse-marker">۱۰</span>اما برای اینکه بدانید، پسر انسان در روی زمین حق آمرزیدن گناهان را دارد.» به آن شل فرمود: <span class="verse-marker">۱۱</span>«به تو می‌گویم برخیز، تشک خود را بردار و بخانه برو.» <span class="verse-marker">۱۲</span>او برخاست و فوراً تشک خود را برداشت و در برابر چشم همه خارج شد. همه بسیار تعجب کردند و خدا را حمد کنان می‌گفتند: «ما تا بحال چنین چیزی ندیده ایم.» </p>
  <h3>دعوت از لاوی </h3>
  <h4>(همچنین در متی ۹:‌۹‌-‌۱۳ و لوقا ۵:‌۲۷‌-‌۳۲) </h4>
  <p>
    <span class="verse-marker">۱۳</span>بار دیگر عیسی به کنار دریا رفت، مردم پیش او آمدند و او به تعلیم آنها شروع کرد. <span class="verse-marker">۱۴</span>همچنانکه می‌رفت لاوی پسر حَلفی را دید، که در محل وصول مالیه نشسته بود. عیسی به او گفت: «بدنبال من بیا.» لاوی برخاست و بدنبال او رفت. <span class="verse-marker">۱۵</span>وقتی عیسی در خانه لاوی سر دسترخوان نشسته بود، عدۀ زیادی از جزیه گیران و خطاکاران با او و شاگردانش نشسته بودند، چون بسیاری از آن‌ها پیرو او بودند. <span class="verse-marker">۱۶</span>وقتی عده‌ای از علمای دین فریسی او را دیدند که با جزیه گیران و خطاکاران غذا می‌خورد، به شاگردانش گفتند: «چرا با جزیه گیران و خطاکاران غذا می‌خورد؟» <span class="verse-marker">۱۷</span>عیسی این را شنید و به آن‌ها فرمود: «بیماران احتیاج به طبیب دارند، نه تندرستان. من آمده‌ام تا خطاکاران را دعوت نمایم نه پرهیزکاران را.» </p>
  <h3>دربارۀ روزه </h3>
  <h4>(همچنین در متی ۹:‌۱۴‌-‌۱۷ و لوقا ۵:‌۳۳‌-‌۳۹) </h4>
  <p>
    <span class="verse-marker">۱۸</span>یک موقع که شاگردان یحیی و پیروان فرقه فریسی روزه دار بودند، عده‌ای پیش عیسی آمدند و پرسیدند: «چرا شاگردان یحیی و فریسی ها روزه می‌گیرند، اما شاگردان تو روزه نمی‌گیرند؟» <span class="verse-marker">۱۹</span>عیسی به آن‌ها فرمود: «آیا می‌توان انتظار داشت دوستان داماد تا زمانی که داماد با آنهاست روزه بگیرند؟ نه، تا زمانی که داماد با آنهاست آن‌ها روزه نمی‌گیرند. <span class="verse-marker">۲۰</span>اما زمانی خواهد آمد که داماد از ایشان گرفته می‌شود، در آن وقت روزه خواهند گرفت. <span class="verse-marker">۲۱</span>هیچ کس لباس کهنه را با پارچۀ نو پیوند نمی‌کند. اگر چنین کند آن پینه از لباس جدا می‌گردد و پارگی بدتری بجا می‌گذارد. <span class="verse-marker">۲۲</span>همچنین هیچ کس شراب تازه را در مشک‌های کهنه نمی‌ریزد. اگر چنین کند شراب، مشک را می‌ترکاند و مشک و شراب هر دو از بین می‌روند. شراب تازه را در مشک‌های نو باید ریخت.» </p>
  <h3>دربارۀ روز سَبَت </h3>
  <h4>(همچنین در متی ۱۲:‌۱‌-‌۸ و لوقا ۶:‌۱‌-‌۵) </h4>
  <p>
    <span class="verse-marker">۲۳</span>در یک روز سَبَت عیسی از میان مزارع گندم می‌گذشت و شاگردانش در حالی که راه می‌رفتند شروع به چیدن خوشه‌های گندم کردند. <span class="verse-marker">۲۴</span>فریسی ها به او گفتند: «ببین، چرا شاگردان تو کاری می‌کنند که در روز سَبَت جایز نیست؟» <span class="verse-marker">۲۵</span>عیسی فرمود: «مگر نخوانده‌اید که داود وقتی خود و یارانش احتیاج به خوراک داشتند چه کرد؟ <span class="verse-marker">۲۶</span>در زمان ابیاتار کاهن‌اعظم، به خانۀ خدا وارد شد و نان تقدیس شده را، که جز کاهنان کسی حق خوردن آن‌ها را نداشت، خورد و به همراهان خود نیز داد.» <span class="verse-marker">۲۷</span>و به آن‌ها فرمود: «روز سَبَت برای انسان بوجود آمد، نه انسان برای روز سَبَت. <span class="verse-marker">۲۸</span>بنابراین پسر انسان صاحب اختیار روز سَبَت هم است.» </p>
  <a id="c3"></a>
  <h2>فصل سوم </h2>
  <h3>شفای مرد دست خشک </h3>
  <h4>(همچنین در متی ۱۲:‌۹‌-‌۱۴ و لوقا ۶:‌۶‌-‌۱۱) </h4>
  <p>
    <span class="verse-marker">۱</span>عیسی بار دیگر به کنیسه رفت. در آنجا مردی حضور داشت، که دستش خشک شده بود. <span class="verse-marker">۲</span>پیروان فرقه فریسی مراقب بودند ببینند، آیا عیسی او را در روز سَبَت شفا می‌دهد تا تهمتی برضد او پیدا کنند. <span class="verse-marker">۳</span>عیسی به آن مرد دست خشک فرمود: «بیا در میان بایست.» <span class="verse-marker">۴</span>بعد به آن‌ها گفت: «آیا در روز سَبَت خوبی کردن رواست یا بدی کردن؟ نجات دادن یا کشتن؟» آن‌ها خاموش ماندند. <span class="verse-marker">۵</span>عیسی با خشم به آن‌ها نگاه کرد، زیرا از سنگدلی آن‌ها جگرخون بود و سپس به آن مرد فرمود: «دستت را دراز کن.» او دستش را دراز کرد و مانند اول سالم شد. <span class="verse-marker">۶</span>فریسی ها فوراً از آنجا خارج شدند تا با طرفداران هیرودیس برای از بین بردن عیسی نقشه بکشند. </p>
  <h3>جمعیتی در کنار دریا </h3>
  <p>
    <span class="verse-marker">۷</span>عیسی با شاگردان خود به کنار دریا رفت. عدۀ زیادی بدنبال او می‌رفتند. این اشخاص از جلیل و یهودیه <span class="verse-marker">۸</span>و اورشلیم و ادومیه و از آن طرف دریای اُردن و از قسمت‌های صور و صیدون آمده بودند. این جمعیت انبوه شرح کارهای او را شنیده و به نزدش آمدند. <span class="verse-marker">۹</span>پس او به شاگردان خود گفت که کشتی‌ای برایش حاضر کنند تا از ازدحام مردم دور باشد. <span class="verse-marker">۱۰</span>چون آنقدر بیماران را شفا داده بود که همه بطرف او هجوم می‌آوردند تا او را لمس کنند. <span class="verse-marker">۱۱</span>همینطور ارواح ناپاک وقتی او را می‌دیدند، در پیش او به خاک می‌افتادند و با صدای بلند فریاد می‌کردند: «تو پسر خدا هستی!» <span class="verse-marker">۱۲</span>عیسی با تأکید به آن‌ها امر می‌کرد که این را به کسی نگویند. </p>
  <h3>انتخاب دوازده رسول </h3>
  <h4>(همچنین در متی ۱۰:‌۱‌-‌۴ و لوقا ۶:‌۱۲‌-‌۱۶) </h4>
  <p>
    <span class="verse-marker">۱۳</span>بعد از آن عیسی به بالای کوهی رفت و اشخاصی را که می‌خواست پیش خود خواست و آن‌ها پیش او رفتند. <span class="verse-marker">۱۴</span>او دوازده نفر را تعیین کرد تا پیش او باشند و تا آن‌ها را برای اعلام پیام خود بفرستد <span class="verse-marker">۱۵</span>و قدرت بیرون کردن ارواح ناپاک را داشته باشند. <span class="verse-marker">۱۶</span>دوازده نفری که انتخاب کرد عبارتند از: شمعون که عیسی به او لقب پِترُس داد، <span class="verse-marker">۱۷</span>یعقوب پسر زَبدی و برادرش یوحنا که به آن‌ها لقب «بوانیرگس» یعنی «رعدآسا» داد. <span class="verse-marker">۱۸</span>و اندریاس و فیلیپُس و بَرتولما و متی و توما و یعقوب پسر حَلفی و تَدی و شمعون فدایی <span class="verse-marker">۱۹</span>و یهودای اسخریوطی که بعدها عیسی را تسلیم کرد. </p>
  <h3>عیسی و شیطان </h3>
  <h4>(همچنین در متی ۱۲:‌۲۲‌-‌۳۲ و لوقا ۱۱:‌۱۴‌-‌۲۳ و ۱۲:‌۱۰) </h4>
  <p>
    <span class="verse-marker">۲۰</span>عیسی به منزل رفت. بازهم جمعیت زیادی در آنجا جمع شد، بطوری که او و شاگردانش فرصت غذا خوردن نداشتند. <span class="verse-marker">۲۱</span>وقتی فامیل او این را شنیدند، آمدند تا او را با خود ببرند، چون بعضی می‌گفتند که او دیوانه شده است. <span class="verse-marker">۲۲</span>علمای دین هم که از اورشلیم آمده بودند، می‌گفتند: «او تحت فرمان بَعلزِبول است و ارواح ناپاک را به یاری رئیس ارواح ناپاک بیرون می‌کند.» <span class="verse-marker">۲۳</span>پس عیسی از مردم خواست که پیش بیایند و برای آن‌ها مَثَل‌هایی آورد و گفت: «شیطان چطور می‌تواند شیطان را بیرون کند؟ <span class="verse-marker">۲۴</span>اگر در مملکتی تفرقه باشد، آن مملکت نمی‌تواند دوام بیاورد <span class="verse-marker">۲۵</span>و اگر در خانواده‌ای تفرقه بیافتد، آن خانواده نمی‌تواند پایدار بماند. <span class="verse-marker">۲۶</span>اگر شیطان نیز مقابل شیطان قیام کند و در او تفرقه پیدا شود، دیگر نمی‌تواند دوام بیاورد و سلطنتش به پایان خواهد رسید. <span class="verse-marker">۲۷</span>همچنین هیچکس نمی‌تواند به خانۀ مرد زورآوری وارد شود و اموال او را غارت کند، مگر اینکه اول آن زورمند را ببندد و پس از آن خانه‌اش را غارت نماید. <span class="verse-marker">۲۸</span>بدانید هر نوع گناه و کفری که انسان مرتکب شده باشد، قابل آمرزش است. <span class="verse-marker">۲۹</span>اما هرکه به روح‌القدس کفر بگوید تا ابد آمرزیده نخواهد شد ـ نه در این دنیا و نه در دنیای آینده.» <span class="verse-marker">۳۰</span>عیسی این مَثَل را آورد چون عده‌ای می‌گفتند: «او روح ناپاک دارد.» </p>
  <h3>مادر و برادران عیسی </h3>
  <h4>(همچنین در متی ۱۲:‌۴۶‌-‌۵۰ و لوقا ۸:‌۱۹‌-‌۲۱) </h4>
  <p>
    <span class="verse-marker">۳۱</span>مادر و برادران عیسی آمدند و بیرون ایستاده پیغام فرستادند که عیسی پیش آن‌ها برود. <span class="verse-marker">۳۲</span>جمعیت زیادی دور او نشسته بودند و به او خبر دادند که: «مادر و برادران تو بیرون ایستاده‌اند و تو را می‌خواهند.» <span class="verse-marker">۳۳</span>عیسی جواب داد: «مادر من کیست؟ برادران من کی هستند؟» <span class="verse-marker">۳۴</span>و به کسانی که دور او نشسته بودند نگاه کرده گفت: «اینها مادر و برادران من هستند. <span class="verse-marker">۳۵</span>چون هرکس ارادۀ خدا را انجام دهد برادر و خواهر و مادر من است.» </p>
  <a id="c4"></a>
  <h2>فصل چهارم </h2>
  <h3>مَثَل دهقان </h3>
  <h4>(همچنین در متی ۱۳:‌۱‌-‌۹ و لوقا ۸:‌۴‌-‌۸) </h4>
  <p>
    <span class="verse-marker">۱</span>عیسی بازهم در کنار دریای جلیل به تعلیم مردم شروع کرد. جمعیت زیادی دور او جمع شدند، بطوری که مجبور شد به کشتی ای که در روی آب بود، سوار شود و در آن بنشیند. مردم در لب دریا ایستاده بودند <span class="verse-marker">۲</span>و او با مَثَل تعالیم زیادی به آن‌ها داد. در ضمن تعلیم به آن‌ها گفت: <span class="verse-marker">۳</span>«گوش کنید: روزی دهقانی برای کاشتن تخم بیرون رفت. <span class="verse-marker">۴</span>وقتی مشغول پاشیدن تخم بود، مقداری از دانه‌ها در راه افتاد و پرندگان آمده آن‌ها را خوردند. <span class="verse-marker">۵</span>بعضی از دانه‌ها روی سنگلاخ، جائی که خاک کم بود افتاد و چون زمین عمقی نداشت، زود سبز شد. <span class="verse-marker">۶</span>اما وقتی آفتاب بر آن‌ها درخشید، همه سوختند و چون ریشه‌ای نداشتند خشک شدند. <span class="verse-marker">۷</span>مقداری از دانه‌ها در میان خارها افتاد و خارها رشد کرده آن‌ها را خفه کردند و جوانه‌ها حاصلی نیاوردند. <span class="verse-marker">۸</span>و بعضی از دانه‌ها در داخل خاک خوب افتادند و سبز شده، رشد کردند و ثمر آوردند و حاصل آن‌ها سی برابر، شصت برابر و صد برابر بود.» <span class="verse-marker">۹</span>و بعد عیسی فرمود: «هرکه گوش شنوا دارد بشنود.» </p>
  <h3>مقصود مَثَلها </h3>
  <h4>(همچنین در متی ۱۳:‌۱۰‌-‌۱۷ و لوقا ۸:‌۹‌-‌۱۰) </h4>
  <p>
    <span class="verse-marker">۱۰</span>وقتی عیسی تنها بود، همراهانش با آن دوازده نفر دربارۀ مفهوم این مَثَل‌ها از او سؤال کردند. <span class="verse-marker">۱۱</span>او جواب داد: «قدرت درک اسرار پادشاهی خدا به شما عطا شده است، اما برای دیگران همه چیز بصورت مَثَل بیان می‌شود <span class="verse-marker">۱۲</span>تا «دائماً نگاه کنند و چیزی نبینند، پیوسته بشنوند و چیزی نفهمند، مبادا بسوی خدا برگردند و آمرزیده شوند.»» </p>
  <h3>تفسیر مَثَل دهقان </h3>
  <h4>(همچنین در متی ۱۳:‌۱۸‌-‌۲۳ و لوقا ۸:‌۱۱‌-‌۱۵) </h4>
  <p>
    <span class="verse-marker">۱۳</span>سپس عیسی به آن‌ها گفت: «شما این مَثَل را نمی‌فهمید؟ پس چگونه دیگر مَثَل‌ها را خواهید فهمید؟ <span class="verse-marker">۱۴</span>دهقان کلام خدا را پخش می‌کند، <span class="verse-marker">۱۵</span>دانه‌هائی که در کنار راه می‌افتند کسانی هستند که به محض اینکه کلام خدا را می‌شنوند، شیطان می‌آید و کلامی را که در دلهای شان کاشته شده است، می‌رباید. <span class="verse-marker">۱۶</span>دانه‌هائی که در زمین سنگلاخ می‌افتد، مانند کسانی هستند که به محض شنیدن کلام خدا با خوشحالی آن را قبول می‌کنند. <span class="verse-marker">۱۷</span>اما کلام در آن‌ها ریشه نمی‌گیرد و دوامی ندارد و وقتی بخاطر کلام، زحمت و یا گرفتاری برای آن‌ها پیش می‌آید، فوراً دلسرد می‌شوند. <span class="verse-marker">۱۸</span>دانه‌هایی که در میان خارها می‌افتند، مانند کسانی هستند که کلام را می‌شنوند، <span class="verse-marker">۱۹</span>اما تشویش زندگی و عشق به مال دنیا و هوی و هوس و چیزهای دیگر داخل می‌شوند و کلام را خفه می‌کنند و آن را بی‌ثمر می‌سازند <span class="verse-marker">۲۰</span>و دانه‌هایی که در خاک خوب می‌افتند به کسانی می‌مانند که کلام را می‌شنوند و از آن استقبال می‌کنند و سی برابر و شصت برابر و صد برابر ثمر می‌آورند.» </p>
  <h3>چراغ </h3>
  <h4>(همچنین در لوقا ۸:‌۱۶‌-‌۱۸) </h4>
  <p>
    <span class="verse-marker">۲۱</span>عیسی به آن‌ها فرمود: «آیا کسی چراغ را می‌آورد تا آن را زیر تشت یا تخت بگذارد؟ البته نه، آن را می‌آورد تا روی چراغ‌پایه‌ای بگذارد. <span class="verse-marker">۲۲</span>هیچ چیز پنهانی نیست که آشکار نگردد و هیچ چیز پوشیده‌ای نیست که پرده از رویش برداشته نشود. <span class="verse-marker">۲۳</span>اگر گوش شنوا دارید بشنوید.» <span class="verse-marker">۲۴</span>باز به آن‌ها فرمود: «در آنچه که می‌شنوید دقت کنید. با هر پیمانه‌ای که بدهید با همان پیمانه هم می‌گیرید و حتی زیادتر از آن به شما داده می‌شود. <span class="verse-marker">۲۵</span>هر که دارد به او بیشتر داده خواهد شد و آن که ندارد آنچه را هم دارد از دست خواهد داد.» </p>
  <h3>مَثَل روییدن دانه </h3>
  <p>
    <span class="verse-marker">۲۶</span>عیسی فرمود: «پادشاهی خدا مانند مردی است، که در مزرعۀ خود تخم می‌پاشد. <span class="verse-marker">۲۷</span>دانه سبز می‌شود و رشد می‌کند اما چطور؟ او نمی‌داند. شب و روز، چه او در خواب باشد و چه بیدار، <span class="verse-marker">۲۸</span>زمین به خودی خود موجب می‌شود که گیاه بروید و ثمر بیآورد، اول جوانه، بعد خوشه و بعد دانۀ رسیده در داخل خوشه. <span class="verse-marker">۲۹</span>اما وقتی که محصول می‌رسد، او با داس خود به‌کار مشغول می‌شود، چون موسم درو رسیده است.» </p>
  <h3>مَثَل دانه اوری </h3>
  <h4>(همچنین در متی ۱۳:‌۳۱‌-‌۳۲ و لوقا ۱۳:‌۱۸‌-‌۱۹) </h4>
  <p>
    <span class="verse-marker">۳۰</span>عیسی فرمود: «پادشاهی خدا را به چه چیز تشبیه کنم و یا با چه مَثَلی آن را شرح بدهم؟ <span class="verse-marker">۳۱</span>مانند دانۀ اَوری‌ای است که در زمین کاشته می‌شود. اَوری کوچکترین دانه‌های روی زمین است، <span class="verse-marker">۳۲</span>اما وقتی که کاشته شود، رشد می‌کند و از هر بوتۀ دیگری بلندتر می‌گردد و شاخه‌های آن آنقدر بزرگ می‌شود که پرندگان می‌توانند در سایۀ آن لانه بسازند.» </p>
  <p>
    <span class="verse-marker">۳۳</span>عیسی با مَثَل‌های زیادی از این قبیل، پیام خود را تا آنجا که آن‌ها قادر به فهم آن بودند، برای مردم بیان می‌کرد <span class="verse-marker">۳۴</span>و برای آن‌ها بدون مَثَل چیزی نمی‌گفت، اما وقتی تنها بودند، همه چیز را برای شاگردان خود شرح می‌داد. </p>
  <h3>آرامش طوفان </h3>
  <h4>(همچنین در متی ۸:‌۲۳‌-‌۲۷ و لوقا ۸:‌۲۲‌-‌۲۵) </h4>
  <p>
    <span class="verse-marker">۳۵</span>عصر همان روز عیسی به شاگردان فرمود: «به آن طرف بحیره برویم.» <span class="verse-marker">۳۶</span>پس آن‌ها جمعیت را ترک کردند و او را با همان کشتی‌ای که در آن نشسته بود، بردند و کشتی‌های دیگری هم همراه آن‌ها بود. <span class="verse-marker">۳۷</span>طوفان شدیدی برخاست و امواج به کشتی می‌زد بطوری که نزدیک بود کشتی از آب پُر شود. <span class="verse-marker">۳۸</span>در این موقع عیسی در عقب کشتی سر خود را روی بالشی گذارده و خوابیده بود، او را بیدار کردند و به او گفتند: «ای استاد، مگر در فکر ما نیستی؟ نزدیک است غرق شویم!» <span class="verse-marker">۳۹</span>او برخاست و با تندی به باد فرمان داد و به بحیره گفت: «خاموش و آرام شو.» باد ایستاد و آرامش کامل برقرار شد. <span class="verse-marker">۴۰</span>بعد عیسی به ایشان فرمود: «چرا اینقدر ترسیده‌اید؟ آیا هنوز ایمان ندارید؟» <span class="verse-marker">۴۱</span>آن‌ها با ترس و لرز به یکدیگر می‌گفتند: «این کیست که حتی باد و بحیره هم از او اطاعت می‌کنند؟» </p>
  <a id="c5"></a>
  <h2>فصل پنجم </h2>
  <h3>شفای دیوانه قبرستان </h3>
  <h4>(همچنین در متی ۸:‌۲۸‌-‌۳۴ و لوقا ۸:‌۲۶‌-‌۳۹) </h4>
  <p>
    <span class="verse-marker">۱</span>به این ترتیب آن‌ها به طرف دیگر بحیره، به سرزمین جَدَریان رفتند. <span class="verse-marker">۲</span>همین که عیسی قدم به خشکی گذاشت مردی که گرفتار روح ناپاک بود، از مقبره‌ها بیرون آمده پیش او رفت. <span class="verse-marker">۳</span>او در میان مقبره‌ها زندگی می‌کرد و هیچ کس نمی‌توانست او را حتی با زنجیر در بند نگه دارد. <span class="verse-marker">۴</span>بارها او را با کنده و زنجیر بسته بودند، اما زنجیرها را پاره کرده و کنده‌ها را شکسته بود و هیچ کس نمی‌توانست او را رام کند. <span class="verse-marker">۵</span>او شب و روز در اطراف مقبره‌ها و روی تپه‌ها آواره بود و دائماً فریاد می‌کشید و خود را با سنگ مجروح می‌ساخت. <span class="verse-marker">۶</span>وقتی عیسی را از دور دید، دوید و در برابر او سجده کرد <span class="verse-marker">۷</span>و با صدای بلند فریاد زد: «ای عیسی، پسر خدای متعال، با من چکار داری؟ تو را به خدا قسم می‌دهم مرا عذاب نده.» <span class="verse-marker">۸</span>زیرا عیسی به او گفته بود: «ای روح ناپاک از این مرد بیرون بیا.» <span class="verse-marker">۹</span>عیسی از او پرسید: «اسم تو چیست؟» او گفت: «اسم من لِژیون (لشکر) است، چون ما عدۀ زیادی هستیم.» <span class="verse-marker">۱۰</span>و بسیار التماس کرد، که عیسی آن‌ها را از آن سرزمین بیرون نکند. <span class="verse-marker">۱۱</span>در این موقع یک گلۀ بزرگ خوک در آنجا بود که روی تپه‌ها می‌چریدند. <span class="verse-marker">۱۲</span>ارواح به او التماس کرده گفتند: «ما را به میان خوک‌ها بفرست تا به داخل آن‌ها شویم.» <span class="verse-marker">۱۳</span>عیسی به آن‌ها اجازه داد و ارواح ناپاک بیرون آمدند و در خوک‌ها داخل شدند و گله‌ای که تقریباً دو هزار خوک بود، با سرعت از سراشیبی تپه به طرف بحیره دویدند و در آب غرق شدند. </p>
  <p>
    <span class="verse-marker">۱۴</span>خوک‌بانان فرار کردند و این خبر را در شهر و اطراف شهر پخش کردند. مردم از شهر بیرون آمدند تا آنچه را که واقع شده بود، ببینند. <span class="verse-marker">۱۵</span>وقتی آن‌ها پیش عیسی آمدند و آن دیوانه را که گرفتار فوجی از ارواح ناپاک بود دیدند، که لباس پوشیده و با عقل سالم در آنجا نشسته است، بسیار ترسیدند. <span class="verse-marker">۱۶</span>کسانی که شاهد ماجرا بودند، آنچه را که برای مرد دیوانه و خوک‌ها واقع شده بود برای مردم گفتند. <span class="verse-marker">۱۷</span>پس مردم از عیسی خواهش کردند از سرزمین آن‌ها بیرون برود. </p>
  <p>
    <span class="verse-marker">۱۸</span>وقتی عیسی می‌خواست سوار کشتی شود، مردی که قبلاً دیوانه بود، از عیسی خواهش کرد که به وی اجازه دهد همراه او برود. <span class="verse-marker">۱۹</span>اما عیسی به او اجازه نداد بلکه فرمود: «به منزل خود پیش خانواده‌ات برو و آن‌ها را از آنچه خداوند از راه لطف خود برای تو کرده است آگاه کن.» <span class="verse-marker">۲۰</span>آن مرد رفت و آنچه را عیسی برایش انجام داده بود، در سرزمین دکاپولس منتشر کرد و همۀ مردم تعجب می‌کردند. </p>
  <h3>دختر یایروس و زن بیمار </h3>
  <h4>(همچنین در متی ۹:‌۱۸‌-‌۲۶ و لوقا ۸:‌۴۰‌-‌۵۶) </h4>
  <p>
    <span class="verse-marker">۲۱</span>وقتی عیسی دوباره به طرف دیگر دریا رفت، جمعیت فراوانی در کنار دریا دور او جمع شدند. <span class="verse-marker">۲۲</span>یایروس سرپرست کنیسۀ آن محل آمد و وقتی او را دید، در مقابل او سجده کرد <span class="verse-marker">۲۳</span>و با التماس زیاد به او گفت: «دخترم در حال مرگ است. خواهش می‌کنم بیا و دست خود را روی او بگذار تا خوب شود و زنده بماند.» <span class="verse-marker">۲۴</span>عیسی با او رفت، جمعیت فراوانی نیز بدنبال او رفتند. مردم از همه طرف به او هجوم می‌آوردند. </p>
  <p>
    <span class="verse-marker">۲۵</span>در میان آن‌ها زنی بود، که مدت دوازده سال تمام مبتلا به خونریزی بود. <span class="verse-marker">۲۶</span>او متحمل رنج‌های زیادی از دست طبیبان بسیاری شده و با وجودی که تمام دارایی خود را در این راه صرف کرده بود، نه تنها هیچ نتیجه‌ای نگرفته بود، بلکه هر روز بدتر می‌شد. <span class="verse-marker">۲۷</span>او دربارۀ عیسی چیز‌هایی شنیده بود و به همین دلیل از میان جمعیت گذشت و پشت سر عیسی ایستاد. <span class="verse-marker">۲۸</span>او با خود گفت: «حتی اگر دست خود را به لباس‌های او بزنم، خوب خواهم شد.» <span class="verse-marker">۲۹</span>پس لباس او را لمس کرد و خونریزی او فوراً قطع شد و در وجود خود احساس کرد، که دردش درمان یافته است. <span class="verse-marker">۳۰</span>در همان وقت عیسی پی برد که قوه‌ای از او صادر شده است. به جمعیت دید و پرسید: «چه کسی لباس مرا لمس کرد؟» <span class="verse-marker">۳۱</span>شاگردانش به او گفتند: «می‌بینی که جمعیت زیادی به تو فشار می‌آورند، پس چرا می‌پرسی چه کسی لباس مرا لمس کرد؟» <span class="verse-marker">۳۲</span>عیسی به چهار طرف می‌دید تا ببیند چه کسی این کار را کرده است. <span class="verse-marker">۳۳</span>اما آن زن که درک کرده بود شفا یافته است، با ترس و لرز در برابر عیسی به خاک افتاد و تمام حقیقت را بیان کرد. <span class="verse-marker">۳۴</span>عیسی به او فرمود: «دخترم، ایمانت تو را شفا داده است، بسلامت برو و برای همیشه از این بلا خلاص شو.» </p>
  <p>
    <span class="verse-marker">۳۵</span>هنوز صحبت عیسی تمام نشده بود، که قاصدانی از خانۀ سرپرست کنیسه آمدند و گفتند: «دخترت مرده است. دیگر چرا استاد را زحمت می‌دهی؟» <span class="verse-marker">۳۶</span>اما عیسی به سخنان آن‌ها توجهی نکرد و به سرپرست کنیسه فرمود: «نترس، فقط ایمان داشته باش.» <span class="verse-marker">۳۷</span>او به کسی جز پِترُس و یعقوب و برادرش یوحنا اجازه نداد که بدنبال او برود. <span class="verse-marker">۳۸</span>وقتی آنها به خانۀ سرپرست کنیسه رسیدند، جمعیت آشفته‌ای را دیدند که با صدای بلند گریه و ناله می‌کردند. <span class="verse-marker">۳۹</span>عیسی وارد منزل شد و به آن‌ها فرمود: «این غوغا و شیون برای چیست؟ برای چه گریه می‌کنید؟ دختر نمرده است بلکه در خواب است.» <span class="verse-marker">۴۰</span>اما آن‌ها به او خندیدند. عیسی همه را از خانه بیرون کرد و پدر و مادر دختر و همراهان خود را به جایی که دختر بود، برد. <span class="verse-marker">۴۱</span>و دست دختر را گرفت و فرمود: «طلیتا قومی» یعنی «ای دختر، به تو می‌گویم برخیز.» <span class="verse-marker">۴۲</span>فوراً آن دختر برخاست و مشغول راه رفتن شد. (او دوازده ساله بود.) آن‌ها از این کار زیاد حیران شدند، <span class="verse-marker">۴۳</span>اما عیسی با تأکید به آن‌ها امر کرد که این موضوع را به کسی نگویند و از آن‌ها خواست که به دختر خوراک بدهند. </p>
  <a id="c6"></a>
  <h2>فصل ششم </h2>
  <h3>عیسی و مردم ناصره </h3>
  <h4>(همچنین در متی ۱۳:‌۵۳‌-‌۵۸ و لوقا ۴:‌۱۶‌-‌۳۰) </h4>
  <p>
    <span class="verse-marker">۱</span>عیسی آنجا را ترک کرد و به شهر خود آمد، شاگردانش نیز بدنبال او آمدند. <span class="verse-marker">۲</span>در روز سَبَت عیسی در کنیسه شروع به تعلیم دادن کرد. جمعیت زیادی که صحبت‌های او را شنیدند با تعجب می‌گفتند: «این چیزها را از کجا یاد گرفته است؟ این چه حکمتی است که به او داده شده، که می‌تواند چنین معجزاتی را انجام دهد؟ <span class="verse-marker">۳</span>این مگر آن نجار، پسر مریم و برادر یعقوب و یوسف و یهودا و شمعون نیست؟ مگر خواهران او در بین ما نیستند؟» به این سبب آن‌ها از او روی‌گردان شدند. <span class="verse-marker">۴</span>عیسی به آن‌ها فرمود: «یک نبی در همه جا مورد احترام است، جز در وطن خود و در میان خانوادۀ خویش.» <span class="verse-marker">۵</span>او نتوانست در آنجا هیچ معجزه‌ای انجام دهد. فقط دست خود را روی چند بیمار گذاشت و آن‌ها را شفا داد <span class="verse-marker">۶</span>و از بی‌ایمانی آن‌ها در حیرت بود. </p>
  <h3>وظیفه دوازده حواری </h3>
  <h4>(همچنین در متی ۱۰:‌۵‌-‌۱۵ و لوقا ۹:‌۱‌-‌۶) </h4>
  <p>عیسی برای تعلیم مردم به تمام دهکده‌های آن اطراف رفت. <span class="verse-marker">۷</span>بعد دوازده شاگرد خود را فراخواند و آن‌ها را دو‌دو نفر فرستاد و به آن‌ها قدرت داد تا بر ارواح ناپاک پیروز شوند. <span class="verse-marker">۸</span>همچنین به آن‌ها امر کرده گفت: «برای سفر به جز یک عصا چیزی برندارید ـ نه نان و نه خورجین و نه پول در کمربندهای خود ـ <span class="verse-marker">۹</span>فقط چپلی به پا کنید و بیش از یک پیراهن نپوشید.» <span class="verse-marker">۱۰</span>عیسی همچنین به آن‌ها گفت: «هرگاه شما را در خانه‌ای قبول کنند تا وقتی که در آن شهر هستید در آنجا بمانید <span class="verse-marker">۱۱</span>و هرجا که شما را قبول نکنند و یا به شما گوش ندهند، از آنجا بروید و گرد پاهای خود را هم برای عبرت آن‌ها بتکانید.» </p>
  <p>
    <span class="verse-marker">۱۲</span>پس آن‌ها براه افتادند و در همه جا اعلام می‌کردند که مردم باید توبه کنند. <span class="verse-marker">۱۳</span>آن‌ها ارواح ناپاک زیادی را بیرون کردند و بیماران بسیاری را با روغن مسح کرده شفا دادند. </p>
  <h3>مرگ یحیای تعمید‌دهنده </h3>
  <h4>(همچنین در متی ۱۴:‌۱‌-‌۱۲ و لوقا ۹:‌۷‌-‌۹) </h4>
  <p>
    <span class="verse-marker">۱۴</span>هیرودیس پادشاه از این جریان باخبر شد، چون شهرت عیسی در همه جا پیچیده بود. بعضی می‌گفتند: «یحیای تعمید‌دهنده زنده شده است و به همین جهت معجزات بزرگی از او دیده می‌شود.» <span class="verse-marker">۱۵</span>دیگران می‌گفتند: «او الیاس است.» عده‌ای هم می‌گفتند: «او پیامبری مانند سایر پیغمبران است.» <span class="verse-marker">۱۶</span>اما وقتی هیرودیس این را شنید گفت: «این همان یحیی است که من سرش را از تن جدا کردم، او زنده شده است.» <span class="verse-marker">۱۷</span>هیرودیس به درخواست زن خود هیرودیا امر کرد یحیای تعمید‌دهنده را دستگیر کنند و او را در بند نهاده به زندان بیندازند. هیرودیا قبلاً زن فیلیپُس برادر هیرودیس بود. <span class="verse-marker">۱۸</span>یحیی به هیرودیس گفته بود: «تو نباید با زن برادر خود ازدواج کنی.» <span class="verse-marker">۱۹</span>هیرودیا این کینه را در دل داشت و می‌خواست او را به قتل برساند اما نمی‌توانست. <span class="verse-marker">۲۰</span>هیرودیس از یحیی می‌ترسید؛ زیرا می‌دانست او مرد راستکار و مقدسی است و به این سبب او را بسیار احترام می‌کرد و دوست داشت به سخنان او گوش دهد. هرچند هروقت سخنان او را می‌شنید ناراحت می‌شد. <span class="verse-marker">۲۱</span>بالاخره هیرودیا فرصت مناسبی به‌دست آورد. هیرودیس در روز تولد خود دعوتی ترتیب داد و وقتی تمام بزرگان و امرا و اشراف جلیل حضور داشتند، <span class="verse-marker">۲۲</span>دختر هیرودیا وارد مجلس شد و رقصید. هیرودیس و مهمانانش از رقص او بسیار لذت بردند به طوری که پادشاه به دختر گفت: «هرچه بخواهی به تو خواهم داد.» <span class="verse-marker">۲۳</span>و برایش سوگند یاد کرده گفت: «هرچه از من بخواهی حتی نصف مملکتم را به تو خواهم داد.» <span class="verse-marker">۲۴</span>دختر بیرون رفت و به مادر خود گفت: «چه بخواهم؟» مادرش جواب داد: «سر یحیای تعمید‌دهنده را.» <span class="verse-marker">۲۵</span>دختر فوراً پیش پادشاه برگشت و گفت: «از تو می‌خواهم که در همین ساعت سر یحیای تعمید‌دهنده را در داخل یک پطنوس به من بدهی.» <span class="verse-marker">۲۶</span>پادشاه بسیار متأسف شد، اما بخاطر سوگند خود و به احترام مهمانانش صلاح ندانست که خواهش او را رد کند. <span class="verse-marker">۲۷</span>پس فوراً جلاد را فرستاد و امر کرد که سر یحیی را بیاورد. جلاد رفت و در زندان سر او را برید <span class="verse-marker">۲۸</span>و آن را در داخل یک پطنوس آورد و به دختر داد و دختر آن را به مادر خود داد. <span class="verse-marker">۲۹</span>وقتی این خبر به شاگردان یحیی رسید آن‌ها آمدند و جنازۀ او را برداشتند و در مقبره‌ای دفن کردند. </p>
  <h3>غذا دادن به پنج هزار نفر </h3>
  <h4>(همچنین در متی ۱۴:‌۱۳‌-‌۲۱ و لوقا ۹:‌۱۰‌-‌۱۷ و یوحنا ۶:‌۱‌-‌۱۴) </h4>
  <p>
    <span class="verse-marker">۳۰</span>رسولان پیش عیسی برگشتند و گزارش همه کارها و تعلیمات خود را به عرض او رسانیدند. <span class="verse-marker">۳۱</span>و چون آمد و رفت مردم آنقدر زیاد بود که آن‌ها حتی فرصت غذا خوردن هم نداشتند، عیسی به ایشان فرمود: «خود تان تنها بیایید که بجای خلوتی برویم تا کمی استراحت کنید.» <span class="verse-marker">۳۲</span>پس آن‌ها به تنهایی با کشتی بطرف جای خلوتی رفتند، <span class="verse-marker">۳۳</span>اما عدۀ زیادی آن‌ها را دیدند که آنجا را ترک می‌کردند. مردم آن‌ها را شناختند و از تمام شهرها از راه خشکی به طرف آن محل دویدند و پیش از آن‌ها به آنجا رسیدند. <span class="verse-marker">۳۴</span>وقتی عیسی به خشکی رسید، جمعیت زیادی را دید و دلش برای آن‌ها سوخت چون مثل گوسفندان بی‌چوپان بودند. پس به تعلیم آنها شروع کرد و مطالب زیادی بیان کرد. <span class="verse-marker">۳۵</span>چون نزدیک غروب بود شاگردانش نزد او آمده گفتند: «اینجا بیابان است و روز هم به پایان رسیده است. <span class="verse-marker">۳۶</span>مردم را رخصت بده تا به مزرعه‌ها و دهکده‌های اطراف بروند و برای خود شان خوراک بخرند.» <span class="verse-marker">۳۷</span>اما او جواب داد: «خود تان به آن‌ها خوراک بدهید.» آن‌ها گفتند: «آیا می‌خواهی برویم و تقریباً دوصد دینار نان بخریم تا غذایی به آن‌ها بدهیم؟» <span class="verse-marker">۳۸</span>عیسی از آن‌ها پرسید: «چند نان دارید؟ بروید ببینید.» شاگردان تحقیق کردند و گفتند: «پنج نان و دو ماهی.» <span class="verse-marker">۳۹</span>عیسی امر کرد که شاگردانش مردم را دسته‌دسته روی علف‌ها بنشانند. <span class="verse-marker">۴۰</span>مردم در دسته‌های صد نفری و پنجاه نفری روی زمین نشستند. <span class="verse-marker">۴۱</span>بعد عیسی پنج نان و دو ماهی را گرفت، چشم به آسمان دوخت و خدا را شکر نموده نانها را پاره کرد و به شاگردان داد تا بین مردم تقسیم کنند. او همچنین آن دو ماهی را میان آن‌ها تقسیم کرد. <span class="verse-marker">۴۲</span>همه خوردند و سیر شدند <span class="verse-marker">۴۳</span>و شاگردان دوازده سبد پُر از باقی‌ماندۀ نان و ماهی جمع کردند. <span class="verse-marker">۴۴</span>در میان کسانی که از نانها خوردند پنج هزار مرد بودند. </p>
  <h3>راه رفتن به روی آب </h3>
  <h4>(همچنین در متی ۱۴:‌۲۲‌-‌۳۳ و یوحنا ۶:‌۱۵‌-‌۲۱) </h4>
  <p>
    <span class="verse-marker">۴۵</span>بعد از این کار، عیسی فوراً شاگردان خود را سوار کشتی کرد تا پیش از او به بیتسَیدا در آن طرف بحیره بروند تا خودش مردم را رخصت بدهد. <span class="verse-marker">۴۶</span>پس از آنکه عیسی با مردم خداحافظی کرد، برای دعا به بالای کوهی رفت. <span class="verse-marker">۴۷</span>وقتی شب شد، کشتی به وسط بحیره رسید و عیسی در ساحل تنها بود. <span class="verse-marker">۴۸</span>بین ساعت سه و شش صبح بود که دید شاگردانش گرفتار باد مخالف شده و با زحمت زیاد پارو می‌زنند. پس قدم زنان در روی آب بطرف آن‌ها رفت و می‌خواست از کنار آن‌ها تیر شود. <span class="verse-marker">۴۹</span>وقتی شاگردان او را دیدند که روی آب راه می‌رود خیال کردند که یک سایه است و فریاد می‌زدند، <span class="verse-marker">۵۰</span>چون همه او را دیده و ترسیده بودند. اما عیسی فورأ صحبت کرده فرمود: «جرأت داشته باشید، من هستم، نترسید.» <span class="verse-marker">۵۱</span>بعد سوار کشتی شد و باد ایستاد و آن‌ها بی‌اندازه تعجب کردند. <span class="verse-marker">۵۲</span>ذهن آن‌ها کند شده بود و از موضوع نانها هم چیزی نفهمیده بودند. </p>
  <h3>شفای بیماران در جنیسارت </h3>
  <h4>(همچنین در متی ۱۴:‌۳۴‌-‌۳۶) </h4>
  <p>
    <span class="verse-marker">۵۳</span>آن‌ها از بحیره گذشتند و به سرزمین جنیسارت رسیده و در آنجا توقف کردند. <span class="verse-marker">۵۴</span>وقتی از کشتی بیرون آمدند، مردم فوراً عیسی را شناختند <span class="verse-marker">۵۵</span>و با عجله به تمام آن حدود رفتند و مریضان را بر روی بستر‌های شان به جایی که می‌شنیدند عیسی بود بردند. <span class="verse-marker">۵۶</span>به هر شهر و ده و مزرعه‌ای که عیسی می‌رفت، مردم بیماران خود را به آنجا می‌بردند و در سر راه او می‌گذاشتند و از او التماس می‌کردند که به بیماران اجازه دهد، دامن لباس او را لمس کنند و هرکس که لمس می‌کرد شفا می‌یافت. </p>
  <a id="c7"></a>
  <h2>فصل هفتم </h2>
  <h3>تعالیم نیاکان </h3>
  <h4>(همچنین در متی ۱۵:‌۱‌-‌۹) </h4>
  <p>
    <span class="verse-marker">۱</span>پیروان فرقۀ فریسی و بعضی از علمای دین که از اورشلیم آمده بودند، دور عیسی جمع شدند. <span class="verse-marker">۲</span>آن‌ها دیدند که بعضی از شاگردان او با دست‌های نا‌شسته و به اصطلاح «ناپاک» غذا می‌خورند. <span class="verse-marker">۳</span>یهودیان و مخصوصاً فریسی ها تا مطابق سنت‌های گذشته، دست‌های خود را بطرز مخصوصی نمی‌شستند، غذا نمی‌خوردند. <span class="verse-marker">۴</span>و وقتی از بازار می‌آمدند تا خود را نمی‌شستند، چیزی نمی‌خوردند و بسیاری از رسوم دیگر مانند شستن پیاله‌ها و دیگ ها و کاسه‌های مسی را رعایت می‌کردند. <span class="verse-marker">۵</span>پس فریسی ها و علمای دین از او پرسیدند: «چرا شاگردان تو سنت‌های گذشته را رعایت نمی‌کنند، بلکه با دست‌های ناپاک غذا می‌خورند؟» <span class="verse-marker">۶</span>عیسی به ایشان فرمود: «اشعیا دربارۀ شما منافقان چقدر درست پیشگویی نمود وقتی گفت: «این مردم مرا با زبان عبادت می‌کنند، اما دل‌های شان از من دور است. <span class="verse-marker">۷</span>عبادت آن‌ها بی، فایده است، چون راه و رسوم انسانی را بجای فرایض خدا تعلیم می‌دهند.» <span class="verse-marker">۸</span>شما احکام خدا را گذاشته و به سنت‌های بشری چسپیده‌اید.» </p>
  <p>
    <span class="verse-marker">۹</span>عیسی همچنین به ایشان فرمود: «شما احکام خدا را با چالاکی یکطرف می‌گذارید تا رسوم خود را بجا آورید. <span class="verse-marker">۱۰</span>مثلاً موسی فرمود: پدر و مادر خود را احترام کن و هر که به پدر و یا مادر خود نا سزا بگوید سزاوار مرگ است. <span class="verse-marker">۱۱</span>اما شما می‌گویید: اگر کسی به پدر و یا مادر خود بگوید، که هرچه باید برای کمک به شما بدهم وقف کار خدا کرده‌ام، <span class="verse-marker">۱۲</span>دیگر اجازه نمی‌دهید که برای پدر و یا مادر خود کاری کند. <span class="verse-marker">۱۳</span>به این ترتیب با انجام رسوم و سنت‌هایی که به شما رسیده است، کلام خدا را بی‌اثر می‌نمایید. شما از این قبیل کارها زیاد می‌کنید.» </p>
  <h3>نجاسات </h3>
  <h4>(همچنین در متی ۱۵:‌۱۰‌-‌۲۰) </h4>
  <p>
    <span class="verse-marker">۱۴</span>عیسی بار دیگر مردم را پیش خود خواست و به آن‌ها فرمود: «همه به من گوش بدهید و این را بفهمید: <span class="verse-marker">۱۵</span>چیزی نیست که از خارج داخل وجود انسان شود و او را نجس سازد. آنچه آدمی را نجس می‌سازد چیزهایی است که از وجود او صادر می‌شود. [ <span class="verse-marker">۱۶</span>هرکس گوش شنوا دارد بشنود.]» <span class="verse-marker">۱۷</span>وقتی عیسی از پیش مردم به خانه رفت شاگردان دربارۀ این مَثَل از او سؤال کردند. <span class="verse-marker">۱۸</span>به ایشان فرمود: «آیا شما هم مثل دیگران نادان هستید؟ آیا نمی‌دانید هر چیزی که از خارج داخل وجود انسان شود نمی‌تواند او را نجس سازد؟ <span class="verse-marker">۱۹</span>چون به قلب او داخل نمی‌شود، بلکه داخل معده‌اش می‌شود و از آنجا به مبرز می‌ریزد.» به این ترتیب عیسی تمام غذا‌ها را پاک اعلام کرد. <span class="verse-marker">۲۰</span>عیسی به سخن خود ادامه داده گفت: «آنچه که آدمی را نجس می‌سازد چیزی است که از وجود او صادر می‌شود. <span class="verse-marker">۲۱</span>زیرا اینهاست آنچه از درون و دل انسان بیرون می‌آید: افکار پلید، فساد جنسی، دزدی، آدمکشی، <span class="verse-marker">۲۲</span>زنا، طمع، خباثت، فریب، هرزگی، حسادت، تهمت، تکبر و حماقت. <span class="verse-marker">۲۳</span>این بدی‌ها همه از درون سرچشمه می‌گیرد و انسان را نجس می‌سازد.» </p>
  <h3>ایمان یک زن غیر‌یهودی </h3>
  <h4>(همچنین در متی ۱۵:‌۲۱‌-‌۲۸) </h4>
  <p>
    <span class="verse-marker">۲۴</span>بعد از آن عیسی از آنجا براه افتاد و به سرزمین صور رفته به خانه‌ای وارد شد و نمی‌خواست کسی بفهمد که او در آنجا است، اما نتوانست پنهان بماند. <span class="verse-marker">۲۵</span>فوراً زنی که دخترش گرفتار روح ناپاک بود از بودن او در آنجا اطلاع یافت و آمده پیش پای عیسی سجده کرد. <span class="verse-marker">۲۶</span>او که زنی یونانی و از اهالی فینیقیه سوریه بود، از عیسی خواهش کرد که روح ناپاک را از دخترش بیرون کند. <span class="verse-marker">۲۷</span>عیسی به او فرمود: «بگذار اول فرزندان سیر شوند، درست نیست نان فرزندان را گرفته و پیش سگ‌ها بیندازیم.» <span class="verse-marker">۲۸</span>زن جواب داد: «ای آقا درست است، اما سگ‌های خانه نیز از پس مانده‌های خوراک فرزندان می‌خورند.» <span class="verse-marker">۲۹</span>عیسی به او فرمود: «برو، بخاطر این جواب روح ناپاک از دخترت بیرون رفته است.» <span class="verse-marker">۳۰</span>وقتی زن به خانه برگشت، دید که دخترش روی تخت خوابیده و روح ناپاک او را رها کرده است. </p>
  <h3>شفای مرد کر و گنگ </h3>
  <p>
    <span class="verse-marker">۳۱</span>عیسی از سرزمین صور برگشت و از راه صیدون و دیکاپولس به بحیرۀ جلیل آمد. <span class="verse-marker">۳۲</span>در آنجا مردی را پیش او آوردند که کر بود و زبانش لکنت داشت. از او درخواست کردند که دست خود را روی آن مرد بگذارد. <span class="verse-marker">۳۳</span>عیسی آن مرد را دور از جمعیت، به کناری برد و انگشت‌های خود را در گوش‌های او گذاشت و آب دهان انداخته زبانش را لمس نمود، <span class="verse-marker">۳۴</span>بعد به آسمان نگاه کرده آهی کشید و گفت: «اِفَتَح» یعنی «باز شو.» <span class="verse-marker">۳۵</span>فوراً گوش‌های آن مرد باز شد و لکنت زبانش از بین رفت و خوب حرف می‌زد. <span class="verse-marker">۳۶</span>عیسی به آنها امر کرد که به کسی چیزی نگویند، اما هرچه او بیشتر ایشان را از این کار باز می‌داشت آن‌ها بیشتر آن را پخش می‌کردند. <span class="verse-marker">۳۷</span>مردم که بی‌اندازه حیران شده بودند، می‌گفتند: «او همه کارها را بخوبی انجام داده است ـ کر‌ها را شنوا و گنگ‌ها را گویا می‌کند.» </p>
  <a id="c8"></a>
  <h2>فصل هشتم </h2>
  <h3>غذا دادن به چهار هزار نفر </h3>
  <h4>(همچنین در متی ۱۵:‌۳۲‌-‌۳۹) </h4>
  <p>
    <span class="verse-marker">۱</span>در آن روزها بار دیگر جمعیت زیادی دور عیسی جمع شد و چون غذایی نداشتند عیسی شاگردان را خواست و به ایشان فرمود: <span class="verse-marker">۲</span>«دل من بحال این جمعیت می‌سوزد. سه روز است که آن‌ها با من هستند و چیزی برای خوردن ندارند. <span class="verse-marker">۳</span>اگر آن‌ها را گرسنه به منزل بفرستیم در بین راه از حال خواهند رفت، چون بعضی از آن‌ها از راه دور آمده‌اند.» <span class="verse-marker">۴</span>شاگردان در جواب گفتند: «چگونه می‌توان در این بیابان برای آن‌ها غذا تهیه کرد؟» <span class="verse-marker">۵</span>عیسی پرسید: «چند نان دارید؟» آن‌ها جواب دادند: «هفت نان.» <span class="verse-marker">۶</span>پس به مردم امر کرد روی زمین بنشینند. آنگاه هفت نان را گرفت و بعد از شکرگزاری به درگاه خدا نانها را پاره کرد و به شاگردان داد تا بین مردم تقسیم کنند، شاگردان نانها را بین مردم تقسیم کردند. <span class="verse-marker">۷</span>همچنین چند ماهی کوچک داشتند. عیسی خدا را برای آن‌ها شکر کرد و امر کرد آن‌ها را بین مردم تقسیم نمایند. <span class="verse-marker">۸</span>همه خوردند و سیر شدند و هفت سبد پُر از نانهای باقیمانده جمع کردند. <span class="verse-marker">۹</span>آن‌ها در حدود چهار هزار نفر بودند. عیسی ایشان را رخصت کرد. <span class="verse-marker">۱۰</span>پس از آن فوراً با شاگردان خود در کشتی نشست و به منطقۀ دلمانوته رفت. </p>
  <h3>درخواست فریسی ها برای معجزه </h3>
  <h4>(همچنین در متی ۱۶:‌۱‌-‌۴) </h4>
  <p>
    <span class="verse-marker">۱۱</span>پیروان فرقۀ فریسی پیش عیسی آمده و با او به بحث پرداختند و از روی امتحان از او معجزه‌ای آسمانی خواستند. <span class="verse-marker">۱۲</span>عیسی از دل آهی کشید و فرمود: «چرا مردمان این زمانه به دنبال معجزه هستند؟ بیقین بدانید هیچ معجزه‌ای به آنها داده نخواهد شد.» <span class="verse-marker">۱۳</span>پس از آن عیسی آنها را ترک کرد و دوباره در کشتی نشست و به طرف دیگر بحیره رفت. </p>
  <h3>خمیرمایۀ فریسی ها و خمیرمایۀ هیرودیس </h3>
  <h4>(همچنین در متی ۱۶:‌۵‌-‌۱۲) </h4>
  <p>
    <span class="verse-marker">۱۴</span>شاگردان فراموش کرده بودند که با خود نان ببرند و در کشتی بیش از یک نان نداشتند. <span class="verse-marker">۱۵</span>عیسی به ایشان فرمود: «از خمیرمایۀ فریسی ها و خمیرمایۀ هیرودیس دور باشید و احتیاط کنید.» <span class="verse-marker">۱۶</span>شاگردان در بین خود بحث کرده گفتند: «چون ما نان نیاورده‌ایم، او این را می‌گوید.» <span class="verse-marker">۱۷</span>عیسی می‌دانست آن‌ها به هم چه می‌گویند. پس به ایشان فرمود: «چرا دربارۀ نداشتن نان با هم بحث می‌کنید؟ مگر هنوز درک نمی‌کنید و نمی‌فهمید؟ آیا دل و ذهن شما هنوز کور است؟ <span class="verse-marker">۱۸</span>شما که هم چشم دارید و هم گوش، آیا نمی‌بینید و نمی‌شنوید؟ آیا فراموش کرده‌اید <span class="verse-marker">۱۹</span>که چگونه آن پنج نان را بین پنج هزار مرد تقسیم کردم؟ آن موقع چند سبد از نانهای باقیمانده جمع کردید؟» گفتند: «دوازده سبد.» <span class="verse-marker">۲۰</span>عیسی پرسید: «وقتی نان را بین چهار هزار نفر تقسیم کردم چند سبد از نانهای باقیمانده جمع کردید؟» گفتند: «هفت سبد.» <span class="verse-marker">۲۱</span>پس عیسی به ایشان فرمود: «آیا بازهم نمی‌فهمید؟» </p>
  <h3>شفای یک نابینا در بیتسَیدا </h3>
  <p>
    <span class="verse-marker">۲۲</span>عیسی و شاگردان به بیتسَیدا رسیدند. در آنجا نابینایی را پیش عیسی آوردند و از او خواهش کردند که دست خود را روی آن کور بگذارد. <span class="verse-marker">۲۳</span>او دست نابینا را گرفت و او را از دهکده بیرون برد. بعد به چشم‌هایش آب دهان مالید و دست‌های خود را روی او گذاشت و پرسید: «آیا چیزی می‌بینی؟» <span class="verse-marker">۲۴</span>او به بالا دید و گفت: «مردم را مثل درخت‌هایی می‌بینم که حرکت می‌کنند.» <span class="verse-marker">۲۵</span>عیسی دوباره دست‌های خود را روی چشم‌های او گذاشت. آن مرد با دقت دید و شفا یافت و دیگر همه چیز را به خوبی می‌دید. <span class="verse-marker">۲۶</span>عیسی او را به منزل فرستاد و به او فرمود که به آن ده برنگردد. </p>
  <h3>اظهارات پِترُس دربارۀ عیسی </h3>
  <h4>(همچنین در متی ۱۶:‌۱۳‌-‌۲۰ و لوقا ۹:‌۱۸‌-‌۲۱) </h4>
  <p>
    <span class="verse-marker">۲۷</span>عیسی و شاگردان به دهکده‌های اطراف قیصریۀ فیلیپُس رفتند. در بین راه عیسی از شاگردان پرسید: «مردم مرا چه کسی می‌دانند؟» <span class="verse-marker">۲۸</span>آن‌ها جواب دادند: «بعضی می‌گویند تو یحیای تعمید‌دهنده هستی، عده‌ای می‌گویند تو الیاس و عده‌ای هم می‌گویند که یکی از انبیاء هستی.» <span class="verse-marker">۲۹</span>از ایشان پرسید: «به عقیده شما من کیستم؟» پِترُس جواب داد: «تو مسیح هستی.» <span class="verse-marker">۳۰</span>بعد عیسی به آنها امر کرد که دربارۀ او به هیچ کس چیزی نگویند. </p>
  <h3>سخنان عیسی دربارۀ رنج‌ها و مرگ خود </h3>
  <h4>(همچنین در متی ۱۶:‌۲۱‌-‌۲۸ و لوقا ۹:‌۲۲‌-‌۲۷) </h4>
  <p>
    <span class="verse-marker">۳۱</span>آنگاه عیسی به تعلیم ایشان شروع کرد و گفت: «لازم است پسر انسان متحمل رنج‌های زیادی شده و بوسیلۀ رهبران و سران کاهنان و علمای دین رد و کشته شود و پس از سه روز زنده گردد.» <span class="verse-marker">۳۲</span>عیسی این موضوع را بسیار واضع گفت. بطوری که پِترُس او را به گوشه‌ای برده ملامت کرد. <span class="verse-marker">۳۳</span>اما عیسی برگشت و به شاگردان نگاهی کرد و با سرزنش به پِترُس گفت: «از من دور شو، ای شیطان، افکار تو افکار انسانی است نه خدایی.» </p>
  <p>
    <span class="verse-marker">۳۴</span>پس عیسی مردم و همچنین شاگردان خود را پیش خود خواست و به ایشان فرمود: «اگر کسی بخواهد از من پیروی کند، باید خود را فراموش کرده و صلیب خود را بردارد و بدنبال من بیاید. <span class="verse-marker">۳۵</span>زیرا هرکه بخواهد جان خود را حفظ کند آن را از دست خواهد داد، اما هرکه بخاطر من و انجیل جان خود را فدا کند، آن را نجات خواهد داد. <span class="verse-marker">۳۶</span>چه فایده دارد که آدم تمام جهان را ببرد اما جان خود را ببازد؟ <span class="verse-marker">۳۷</span>و انسان چه می‌تواند بدهد تا جان خود را باز یابد؟ <span class="verse-marker">۳۸</span>بنابراین هرکه از من و سخنان من در این زمانۀ گناه‌آلود و فاسد عار داشته باشد، پسر انسان هم در وقتی که در جلال پدر خود با فرشتگان مقدس می‌آید از او عار خواهد داشت.» </p>
  <a id="c9"></a>
  <h2>فصل نهم </h2>
  <p>
    <span class="verse-marker">۱</span>او همچنین فرمود: «بیقین بدانید که بعضی از کسانی که در اینجا ایستاده‌اند، تا پادشاهی خدا را که با قدرت می‌آید نبینند، نخواهند مرد.» </p>
  <h3>تبدیل هیئت عیسی </h3>
  <h4>(همچنین در متی ۱۷:‌۱‌-‌۱۳ و لوقا ۹:‌۲۸‌-‌۳۶) </h4>
  <p>
    <span class="verse-marker">۲</span>شش روز بعد، عیسی پِترُس و یعقوب و یوحنا را برداشت و آن‌ها را با خود به کوه بلندی برد. او در آنجا با این شاگردان تنها بود و در حضور آن‌ها هیئت او تغییر یافت. <span class="verse-marker">۳</span>و لباس‌هایش چنان سفید و درخشان شد، که هیچ کس روی زمین نمی‌تواند لباسی را آنقدر پاک بشوید. <span class="verse-marker">۴</span>آنگاه آن‌ها الیاس و موسی را دیدند که با عیسی مشغول صحبت بودند. <span class="verse-marker">۵</span>پِترُس به عیسی گفت: «ای استاد، چقدر خوب است که ما در اینجا هستیم. سه سایبان خواهیم ساخت ـ یکی برای تو و یکی برای موسی و یکی هم برای الیاس.» <span class="verse-marker">۶</span>او نمی‌دانست چه می‌گوید، چون بسیار ترسیده بودند. <span class="verse-marker">۷</span>در آن وقت ابری ظاهر شد و بر آن‌ها سایه افگند. از آن ابر ندایی آمد که می‌گفت: «این است پسر محبوبم، به او گوش فرادهید.» <span class="verse-marker">۸</span>آن‌ها فوراً به اطراف دیدند، اما هیچ کس را ندیدند، فقط عیسی با آنها بود. <span class="verse-marker">۹</span>وقتی آن‌ها از کوه پایین می‌آمدند، عیسی به ایشان امر کرد که دربارۀ آنچه دیده‌اند تا زمانی که پسر انسان پس از مرگ زنده نشود، به کسی چیزی نگویند. <span class="verse-marker">۱۰</span>آنها از این امر اطاعت کردند ولی در بین خود دربارۀ معنی «زنده شدن پس از مرگ» به بحث پرداختند. <span class="verse-marker">۱۱</span>آن‌ها از او پرسیدند: «چرا علمای دین می‌گویند که باید اول الیاس بیاید؟» <span class="verse-marker">۱۲</span>عیسی جواب داد: «بلی، الیاس اول می‌آید تا همه چیز را آماده سازد، اما چرا نوشته شده است که پسر انسان باید رنج‌های بسیاری را کشیده خوار و حقیر شود؟ <span class="verse-marker">۱۳</span>به شما می‌گویم همانطور که دربارۀ الیاس نوشته شده او آمد و مردم هرچه خواستند با او کردند.» </p>
  <h3>شفای بچۀ دیوانه </h3>
  <h4>(همچنین در متی ۱۷:‌۱۴‌-‌۲۱ و لوقا ۹:‌۳۷‌-‌۴۳) </h4>
  <p>
    <span class="verse-marker">۱۴</span>وقتی آن‌ها نزد دیگر شاگردان رسیدند جمعیت بزرگی را دیدند که دور آن‌ها ایستاده‌اند و علمای دین با ایشان مباحثه می‌کنند. <span class="verse-marker">۱۵</span>همین که جمعیت عیسی را دیدند با تعجب فراوان دوان‌دوان به استقبال او رفتند و به او سلام دادند. <span class="verse-marker">۱۶</span>عیسی از ایشان پرسید: «دربارۀ چه چیز با آن‌ها بحث می‌کنید؟» <span class="verse-marker">۱۷</span>مردی از میان جمعیت گفت: «ای استاد، من پسرم را پیش تو آوردم. او گرفتار روح ناپاکی شده و نمی‌تواند حرف بزند. <span class="verse-marker">۱۸</span>در هر جا که روح به او حمله می‌کند او را به زمین می‌اندازد، دهانش کف می‌کند، دندان به هم می‌ساید و تمام بدنش خشک می‌شود. از شاگردان تو درخواست کردم آن را بیرون کنند اما نتوانستند.» <span class="verse-marker">۱۹</span>عیسی به آن‌ها گفت: «شما چقدر بی‌ایمان هستید! تا به کی باید با شما باشم و تا چه وقت باید متحمل شما گردم؟ او را پیش من بیاورید.» <span class="verse-marker">۲۰</span>آن‌ها آن پسر را پیش او آوردند. روح به محض این که عیسی را دید، پسر را دچار حمله سختی ساخت. پسر بر زمین افتاد و دهانش کف کرده و دست و پا می‌زد. <span class="verse-marker">۲۱</span>عیسی از پدر او پرسید: «چند وقت است که این حالت برای او پیش آمده؟» پدر جواب داد: «از طفلی، <span class="verse-marker">۲۲</span>بسیاری اوقات این روح او را در آب و آتش می‌انداخت بطوری که نزدیک بود او را تلف سازد. اما اگر برایت ممکن است به ما دلسوزی نموده کمک کن.» <span class="verse-marker">۲۳</span>عیسی فرمود: «اگر بتوانی ایمان بیاوری، برای کسی که ایمان دارد، همه چیز ممکن است.» <span class="verse-marker">۲۴</span>آن پدر فوراً با صدای بلند گفت: «من ایمان دارم. مرا از بی‌ایمانی نجات ده.» <span class="verse-marker">۲۵</span>وقتی عیسی دید که مردم جمع می‌شوند با تندی به روح ناپاک فرمود: «ای روح کر و گنگ، به تو فرمان می‌دهم که از او بیرون بیایی و هیچ وقت به او داخل نشوی.» <span class="verse-marker">۲۶</span>آن روح نعره‌ای زد و پسر را به زمین زد و از او بیرون آمد و رنگ آن پسر مانند رنگ مرده شد، بطوری که عده‌ای می‌گفتند: «او مرده است.» <span class="verse-marker">۲۷</span>اما عیسی دستش را گرفت و او را بلند کرد و او سر پا ایستاد. <span class="verse-marker">۲۸</span>عیسی به خانه رفت و شاگردانش در خلوت از او پرسیدند: «چرا ما نتوانستیم آن روح را بیرون کنیم؟» <span class="verse-marker">۲۹</span>عیسی فرمود: «برای بیرون کردن اینگونه ارواح، وسیله‌ای جز دعا وجود ندارد.» </p>
  <h3>عیسی بار دیگر دربارۀ مرگ خود سخن می‌گوید </h3>
  <h4>(همچنین در متی ۱۷:‌۲۲‌-‌۲۳ و لوقا ۹:‌۴۳‌-‌۴۵) </h4>
  <p>
    <span class="verse-marker">۳۰</span>عیسی و شاگردان آن ناحیه را ترک کردند و از راه ولایت جلیل به سفر خود ادامه دادند. عیسی نمی‌خواست کسی بداند او کجا است <span class="verse-marker">۳۱</span>زیرا به شاگردان خود تعلیم داده می‌گفت که پسر انسان به‌دست مردم تسلیم می‌شود و آنها او را خواهند کشت ولی سه روز بعد دوباره زنده خواهد شد. <span class="verse-marker">۳۲</span>اما آن‌ها نمی‌فهمیدند چه می‌گوید و می‌ترسیدند از او چیزی بپرسند. </p>
  <h3>بزرگترین شخص </h3>
  <h4>(همچنین در متی ۱۸:‌۱‌-‌۵ و لوقا ۹:‌۴۶‌-‌۴۸) </h4>
  <p>
    <span class="verse-marker">۳۳</span>آن‌ها به کپرناحوم آمدند و وقتی در منزل بودند عیسی از شاگردان پرسید: «بین راه دربارۀ چه چیزی مباحثه می‌کردید؟» <span class="verse-marker">۳۴</span>آن‌ها خاموش ماندند، چون در بین راه صحبت ایشان بر سر این بود که در میان آن‌ها چه کسی بزرگتر است. <span class="verse-marker">۳۵</span>او نشست و دوازده حواری را پیش خود خواست و به ایشان فرمود: «اگر کسی می‌خواهد اول شود، باید خود را آخرین و غلام همه سازد.» <span class="verse-marker">۳۶</span>سپس کودکی را گرفت و او را در برابر همه قرار داد و بعد او را در آغوش گرفته فرمود: <span class="verse-marker">۳۷</span>«هر که یکی از این کودکان را به نام من بپذیرد، مرا پذیرفته است و هرکه مرا بپذیرد، نه مرا، بلکه فرستندۀ مرا پذیرفته است.» </p>
  <h3>هرکه ضد ما نیست با ماست </h3>
  <h4>(همچنین در لوقا ۹:‌۴۹‌-‌۵۰) </h4>
  <p>
    <span class="verse-marker">۳۸</span>یوحنا عرض کرد: «ای استاد، ما مردی را دیدیم که ارواح ناپاک را با ذکر نام تو بیرون می‌کرد، اما چون از ما نبود، کوشش کردیم مانع او شویم.» <span class="verse-marker">۳۹</span>عیسی فرمود: «مانع کار او نشوید، زیرا هرکه با ذکر نام من معجزه‌ای بکند، نمی‌تواند در همان دم از من بد بگوید. <span class="verse-marker">۴۰</span>چون هرکه برضد ما نباشد با ماست. <span class="verse-marker">۴۱</span>بیقین بدانید هرکه به شما بخاطر اینکه پیروان مسیح هستید، جامی آب بدهد به هیچ وجه بی‌اجر نخواهد ماند. </p>
  <h3>عاقبت وسوسه‌کنندگان </h3>
  <h4>(همچنین در متی ۱۸:‌۶‌-‌۹ و لوقا ۱۷:‌۱‌-‌۲) </h4>
  <p>
    <span class="verse-marker">۴۲</span>اما هرکسی یکی از این کوچکان را که به من ایمان دارند گمراه سازد، برای او بهتر است که با سنگ آسیابی بدور گردنش به بحر انداخته شود. <span class="verse-marker">۴۳</span>پس اگر دستت باعث گمراهی تو می‌شود، آن را ببر، زیرا بهتر است بدون دست به زندگی راه یابی از اینکه با دو دست به جهنم بیافتی یعنی به آتشی که خاموشی نمی‌پذیرد.[ <span class="verse-marker">۴۴</span>جایی که کرم ایشان نمیرد و آتش خاموش نشود.] <span class="verse-marker">۴۵</span>و اگر پایت تو را گمراه کند، آن را ببر زیرا بهتر است که لنگ به زندگی راه یابی از اینکه با دو پا به جهنم انداخته شوی.[ <span class="verse-marker">۴۶</span>جایی که کرم ایشان نمیرد و آتش خاموش نشود.] <span class="verse-marker">۴۷</span>و اگر چشمت تو را منحرف سازد آن را بکش، زیرا بهتر است که با یک چشم وارد پادشاهی خدا شوی از این که با دو چشم به جهنم بیافتی <span class="verse-marker">۴۸</span>جایی که کرم ایشان نمیرد و آتش خاموش نشود، <span class="verse-marker">۴۹</span>چون همه با آتش نمکین می‌شوند. <span class="verse-marker">۵۰</span>نمک چیز خوبی است، اما اگر مزۀ خود را از دست بدهد، دیگر به چه وسیله می‌تواند مزۀ خود را باز یابد؟ پس شما نیز در خود نمک داشته باشید و با یکدیگر در صلح و صفا زندگی کنید.» </p>
  <a id="c10"></a>
  <h2>فصل دهم </h2>
  <h3>تعلیم در بارۀ طلاق </h3>
  <h4>(همچنین در متی ۱۹:‌۱‌-‌۱۲ و لوقا ۱۶:‌۱۸) </h4>
  <p>
    <span class="verse-marker">۱</span>عیسی از آنجا براه افتاد و به سرزمین یهودیه و به جانب شرقی دریای اُردن رفت. باز هم جمعیتی به دور او جمع شد و او به عادت همیشگی خود به تعلیم آنها شروع کرد. <span class="verse-marker">۲</span>عده‌ای از پیروان فرقۀ فریسی پیش او آمدند و برای امتحان از او پرسیدند: «آیا مرد اجازه دارد که زن خود را طلاق بدهد؟» <span class="verse-marker">۳</span>عیسی در جواب آن‌ها پرسید: «موسی در این باره چه امر کرده است؟» <span class="verse-marker">۴</span>آن‌ها جواب دادند: «موسی اجازه داده است که مرد با دادن طلاق‌نامه به زن خود از او جدا شود.» <span class="verse-marker">۵</span>عیسی به ایشان فرمود: «بخاطر سنگدلی شما بود که موسی این اجازه را به شما داد. <span class="verse-marker">۶</span>وگرنه خدا از اول خلقت، انسان را به صورت مرد و زن آفرید. <span class="verse-marker">۷</span>به این دلیل مرد، پدر و مادر خود را ترک می‌کند و به زن خود می‌پیوندد <span class="verse-marker">۸</span>و این دو یک تن واحد می‌شوند. یعنی دیگر آن‌ها دو نفر نیستند، بلکه یک تن می‌باشند. <span class="verse-marker">۹</span>آنچه را خدا به هم پیوسته است، انسان نباید جدا سازد.» <span class="verse-marker">۱۰</span>در منزل، شاگردان بازهم دربارۀ این موضوع از عیسی سؤال کردند. <span class="verse-marker">۱۱</span>او به ایشان فرمود: «هر که زن خود را طلاق دهد و با زنی دیگر ازدواج کند، نسبت به زن خود مرتکب زنا شده است. <span class="verse-marker">۱۲</span>همینطور اگر زنی از شوهر خود جدا شود و با مرد دیگری ازدواج کند مرتکب زنا شده است.» </p>
  <h3>عیسی و کودکان </h3>
  <h4>(همچنین در متی ۱۹:‌۱۳‌-‌۱۵ و لوقا ۱۸:‌۱۵‌-‌۱۷) </h4>
  <p>
    <span class="verse-marker">۱۳</span>کودکان را پیش عیسی می‌آوردند تا بر آن‌ها دست بگذارد ولی شاگردان، آن‌ها را سرزنش می‌کردند <span class="verse-marker">۱۴</span>وقتی عیسی این را دید ناراحت شده به ایشان فرمود: «بگذارید کودکان پیش من بیایند، مانع آن‌ها نشوید چون پادشاهی خدا به چنین کسانی تعلق دارد. <span class="verse-marker">۱۵</span>بیقین بدانید که اگر کسی پادشاهی خدا را مانند کودک نپذیرد، هیچ‌وقت وارد آن نخواهد شد.» <span class="verse-marker">۱۶</span>سپس عیسی کودکان را در آغوش گرفت و دست بر آنها گذاشته برای شان دعای خیر کرد. </p>
  <h3>جوان ثروتمند </h3>
  <h4>(همچنین در متی ۱۹:‌۱۶‌-‌۳۰ و لوقا ۱۸:‌۱۸‌-‌۳۰) </h4>
  <p>
    <span class="verse-marker">۱۷</span>وقتی عیسی عازم سفر شد، شخصی دوان‌دوان آمده در برابر او زانو زد و عرض کرد: «ای استاد نیکو، من برای به‌دست آوردن زندگی ابدی چه باید بکنم؟» <span class="verse-marker">۱۸</span>عیسی به او فرمود: «چرا مرا نیکو می‌گویی؟ هیچ کس جز خدا نیکو نیست. <span class="verse-marker">۱۹</span>احکام را می‌دانی ـ قتل نکن، زنا نکن، دزدی نکن، شهادت نادرست نده، تقلب نکن، پدر و مادر خود را احترام کن.» <span class="verse-marker">۲۰</span>آن شخص در جواب گفت: «ای استاد، من از جوانی همۀ اینها را رعایت کرده‌ام.» <span class="verse-marker">۲۱</span>عیسی با محبت به او نگاه کرده فرمود: «یک چیز کم داری، برو آنچه داری بفروش و به فقرا بده که در عالم بالا گنجی خواهی داشت و بعد بیا و از من پیروی کن.» <span class="verse-marker">۲۲</span>آن شخص چون صاحب ثروت فراوان بود، با چهره‌ای محزون و با ناراحتی از آنجا رفت. <span class="verse-marker">۲۳</span>عیسی به چهار طرف دید و به شاگردان فرمود: «چه مشکل است ورود توانگران به پادشاهی خدا!» <span class="verse-marker">۲۴</span>شاگردان از سخنان او تعجب کردند، اما عیسی باز هم به آنها فرمود: «ای فرزندان، داخل شدن به پادشاهی خدا چقدر مشکل است! <span class="verse-marker">۲۵</span>گذشتن شتر از سوراخ سوزن آسانتر است از داخل شدن شخص توانگر به پادشاهی خدا.» <span class="verse-marker">۲۶</span>آنها بی‌اندازه تعجب کرده و به یکدیگر می‌گفتند: «پس چه کسی می‌تواند نجات یابد؟» <span class="verse-marker">۲۷</span>عیسی به آنها دید و فرمود: «برای انسان غیرممکن است، اما نه برای خدا، زیرا برای خدا همه چیز امکان دارد.» <span class="verse-marker">۲۸</span>پِترُس در جواب عیسی شروع به صحبت کرده گفت: «ببین، ما از همه چیز خود دست کشیده و پیرو تو شده‌ایم.» <span class="verse-marker">۲۹</span>عیسی فرمود: «بیقین بدانید که هرکس بخاطر من و انجیل، خانه و یا برادران یا خواهران یا مادر یا پدر یا فرزندان و املاک خود را ترک نماید، <span class="verse-marker">۳۰</span>در این دنیا صد برابر خانه و برادر و خواهر، مادر و فرزندان و املاک ـ و همچنین رنج‌ها ـ و در آخرت زندگی ابدی نصیب او خواهد شد. <span class="verse-marker">۳۱</span>اما بسیاری از آنها که اکنون اولین هستند آخرین خواهند شد و بسیاری هم که آخرین هستند اولین خواهند شد.» </p>
  <h3>سومین سخن گفتن عیسی دربارۀ مرگش </h3>
  <h4>(همچنین در متی ۲۰:‌۱۷‌-‌۱۹ و لوقا ۱۸:‌۳۱‌-‌۳۴) </h4>
  <p>
    <span class="verse-marker">۳۲</span>عیسی و شاگردان در راه اورشلیم بودند و عیسی پیشاپیش شاگردان حرکت می‌کرد. شاگردان حیران بودند و کسانی که از عقب آن‌ها می‌آمدند بسیار می‌ترسیدند. عیسی دوازده شاگرد خود را به کناری برد و دربارۀ آنچه که می‌باید برایش واقع شود با آن‌ها شروع به صحبت کرد <span class="verse-marker">۳۳</span>و به آن‌ها فرمود: «ما اکنون به اورشلیم می‌رویم و پسر انسان به دست سران کاهنان و علمای دین سپرده خواهد شد. آن‌ها او را محکوم به مرگ خواهند کرد و به دست بیگانگان خواهند سپرد. <span class="verse-marker">۳۴</span>آن‌ها او را مسخره خواهند نمود و به رویش آب دهان خواهند انداخت، او را تازیانه خواهند زد و خواهند کشت، اما پس از سه روز دوباره زنده خواهد شد.» </p>
  <h3>درخواست یعقوب و یوحنا </h3>
  <h4>(همچنین در متی ۲۰:‌۲۰‌-‌۲۸) </h4>
  <p>
    <span class="verse-marker">۳۵</span>یعقوب و یوحنا ـ پسران زَبدی ـ پیش عیسی آمده گفتند: «ای استاد، ما می‌خواهیم که آنچه که از تو درخواست می‌کنیم برای ما انجام دهی.» <span class="verse-marker">۳۶</span>به ایشان گفت: «چه می‌خواهید برای تان بکنم؟» <span class="verse-marker">۳۷</span>آن‌ها جواب دادند: «به ما اجازه بده تا در جلال تو یکی در دست راست و دیگری در دست چپ تو بنشینیم.» <span class="verse-marker">۳۸</span>عیسی به ایشان فرمود: «شما نمی‌فهمید چه می‌خواهید. آیا می‌توانید از پیاله‌ای که من می‌نوشم، بنوشید و یا تعمیدی را که من می‌گیرم، بگیرید؟» <span class="verse-marker">۳۹</span>آن‌ها جواب دادند: «می توانیم.» عیسی فرمود: «از پیاله‌ای که من می‌نوشم، خواهید نوشید و تعمیدی را که من می‌گیرم، خواهید گرفت، <span class="verse-marker">۴۰</span>اما نشستن در دست راست و یا چپ من با من نیست. این به کسانی تعلق دارد که از پیش برای شان تعیین شده است.» </p>
  <p>
    <span class="verse-marker">۴۱</span>وقتی ده شاگرد دیگر این را شنیدند از یعقوب و یوحنا دلگیر شدند. <span class="verse-marker">۴۲</span>عیسی ایشان را پیش خود خواست و فرمود: «می‌دانید که در بین مردم کسانی که فرمانروا محسوب می‌شوند، بر زیر‌دستان خود فرمانروایی می‌کنند و بزرگان شان نیز بر آن‌ها ریاست می‌نمایند. <span class="verse-marker">۴۳</span>ولی در بین شما نباید چنین باشد؛ بلکه هرکه می‌خواهد در میان شما بزرگ شود، باید خادم شما باشد <span class="verse-marker">۴۴</span>و هرکه می‌خواهد اول شود، باید غلام همه باشد. <span class="verse-marker">۴۵</span>چون پسر انسان نیامده است تا خدمت شود، بلکه تا به دیگران خدمت کند و جان خود را در راه بسیاری فدا سازد.» </p>
  <h3>شفای بارتیماؤس نابینا </h3>
  <h4>(همچنین در متی ۲۰:‌۲۹‌-‌۳۴ و لوقا ۱۸:‌۳۵‌-‌۴۳) </h4>
  <p>
    <span class="verse-marker">۴۶</span>آن‌ها به شهر اریحا رسیدند و وقتی عیسی همرای شاگردان خود و جمعیت بزرگی از شهر بیرون می‌رفت، یک گدای نابینا به نام بارتیماؤس ـ پسر تیماؤس ـ در کنار راه نشسته بود. <span class="verse-marker">۴۷</span>وقتی شنید که عیسی ناصری است، شروع به فریاد کرد و گفت: «ای عیسی، پسر داود، بر من رحم کن.» <span class="verse-marker">۴۸</span>عدۀ زیادی او را سرزنش کردند و از او خواستند تا خاموش شود. ولی او هرچه بلندتر فریاد می‌کرد: «ای پسر داود، بر من رحم کن.» <span class="verse-marker">۴۹</span>عیسی ایستاد و فرمود: «به او بگویید اینجا بیاید.» آن‌ها آن کور را صدا کردند و به او گفتند: «خوشحال باش، برخیز، تو را می‌خواهد.» <span class="verse-marker">۵۰</span>بارتیماؤس فوراً ردای خود را به کناری انداخت و از جای خود بلند شد و پیش عیسی آمد. <span class="verse-marker">۵۱</span>عیسی به او فرمود: «چه می‌خواهی برایت بکنم؟» آن کور عرض کرد: «ای استاد، می‌خواهم بار دیگر بینا شوم.» <span class="verse-marker">۵۲</span>عیسی به او فرمود: «برو، ایمانت تو را شفا داده است.» او فوراً بینایی خود را بازیافت و به دنبال عیسی براه افتاد. </p>
  <a id="c11"></a>
  <h2>فصل یازدهم </h2>
  <h3>ورود پیروزمندانۀ مسیح به اورشلیم </h3>
  <h4>(همچنین در متی ۲۱:‌۱‌-‌۱۱ و لوقا ۱۹:‌۲۸‌-‌۴۰ و یوحنا ۱۲:‌۱۲‌-‌۱۹) </h4>
  <p>
    <span class="verse-marker">۱</span>وقتی به بیت‌فاجی و بیت‌عنیا در کوه زیتون که نزدیک اورشلیم است رسیدند، عیسی دو نفر از شاگردان خود را فرستاد <span class="verse-marker">۲</span>و به آن‌ها چنین امر کرد: «به دهکدۀ روبرو بروید. همین که وارد آن شدید کره الاغی را در آنجا بسته خواهید دید، که هنوز کسی بر آن سوار نشده است. آن را باز کنید و به اینجا بیاورید. <span class="verse-marker">۳</span>اگر کسی پرسید: چرا آن را باز می‌کنید؟ بگویید: خداوند آن را به کار دارد و او بدون تأخیر آن را به اینجا خواهد فرستاد.» <span class="verse-marker">۴</span>آن دو نفر رفتند و در کوچه‌ای کره الاغی را دیدند که پیش دری بسته شده بود، آن را باز کردند. <span class="verse-marker">۵</span>بعضی از کسانی که در آنجا ایستاده بودند، به آن‌ها گفتند: «چرا این کره الاغ را باز می‌کنید؟» <span class="verse-marker">۶</span>آن‌ها همانطور که عیسی به ایشان فرموده بود، جواب دادند و کسی مانع ایشان نشد. <span class="verse-marker">۷</span>کره الاغ را پیش عیسی آوردند و لباس‌های خود را روی آن انداختند و او سوار شد. <span class="verse-marker">۸</span>عدۀ زیادی از مردم لباس‌های خود را دم راه عیسی انداختند و عده‌ای هم از مزارع اطراف شاخ و برگ درختان را بریده دَم راه او می‌گسترانیدند. <span class="verse-marker">۹</span>کسانی که از پیشا پیش او می‌رفتند و هم آنانی که از دنبال آن‌ها می‌آمدند با فریاد می‌گفتند: «مبارک باد آن کسی که به نام خداوند می‌آید. <span class="verse-marker">۱۰</span>فرخنده باد پادشاهی پدر ما داود که در حال آمدن است، هوشیعانا از عرش برین.» <span class="verse-marker">۱۱</span>عیسی وارد اورشلیم شد و به عبادتگاه رفت. در آنجا همه چیز را از نظر گذرانید. اما چون ناوقت بود با آن دوازده حواری به بیت‌عنیا رفت. </p>
  <h3>درخت انجیر بی‌ثمر </h3>
  <h4>(همچنین در متی ۲۱:‌۱۸‌-‌۱۹) </h4>
  <p>
    <span class="verse-marker">۱۲</span>روز بعد وقتی آن‌ها از بیت‌عنیا بیرون آمدند در بین راه عیسی گرسنه شد. <span class="verse-marker">۱۳</span>از دور درخت انجیر پُر‌برگی دید و رفت تا ببیند آیا می‌تواند چیزی در آن پیدا کند. وقتی به آن رسید جز برگ چیزی ندید، چون هنوز فصل انجیر نبود. <span class="verse-marker">۱۴</span>پس به درخت فرمود: «دیگر کسی از میوۀ تو نخواهد خورد.» و شاگردانش این را شنیدند. </p>
  <h3>رفتن عیسی به عبادتگاه </h3>
  <h4>(همچنین در متی ۲۱:‌۱۲‌-‌۱۷ و لوقا ۱۹:‌۴۵‌-‌۴۸ و یوحنا ۲:‌۱۳‌-‌۲۲) </h4>
  <p>
    <span class="verse-marker">۱۵</span>آن‌ها به اورشلیم آمدند و عیسی داخل عبادتگاه شد و به بیرون راندن فروشندگان و خریداران از عبادتگاه پرداخت. میزهای صرافان و چوکی‌های کبوتر فروشان را بهم ریخت <span class="verse-marker">۱۶</span>و به کسی اجازه نمی‌داد که برای بردن اموال از صحن عبادتگاه عبور کند. <span class="verse-marker">۱۷</span>او به مردم تعلیم می‌داد و می‌گفت: «آیا نوشته نشده است: خانۀ من جای عبادت برای جمیع ملتها خواهد بود؟ اما شما آن را کمینگاه دزدان ساخته‌اید.» <span class="verse-marker">۱۸</span>سران کاهنان و علمای دین که این را شنیدند، خواستند راهی برای از بین بردن او پیدا کنند. آن‌ها از او می‌ترسیدند، چون همۀ مردم از تعالیم او حیران بودند. <span class="verse-marker">۱۹</span>در غروب آن روز عیسی و شاگردان از شهر بیرون رفتند. </p>
  <h3>درسی از درخت انجیر </h3>
  <h4>(همچنین در متی ۲۱:‌۲۰‌-‌۲۲) </h4>
  <p>
    <span class="verse-marker">۲۰</span>صبح روز بعد در بین راه آن‌ها دیدند که آن درخت انجیر از ریشه خشک شده است. <span class="verse-marker">۲۱</span>پِترُس موضوع را بیاد آورد و گفت: «ای استاد، ببین، درخت انجیری را که نفرین کردی خشک شده است.» <span class="verse-marker">۲۲</span>عیسی در جواب آن‌ها گفت: «به خدا ایمان داشته باشید <span class="verse-marker">۲۳</span>و بیقین بدانید اگر کسی به این کوه بگوید: حرکت کن و به بحر پرتاب شو و شک و شبهه‌ای به دل راه ندهد، بلکه ایمان داشته باشد که هر چه بگوید می‌شود، برای او چنان خواهد شد. <span class="verse-marker">۲۴</span>بنابراین به شما می‌گویم: بیقین بدانید که آنچه را که در دعا طلب می‌کنید خواهید یافت و به شما داده خواهد شد. <span class="verse-marker">۲۵</span>وقتی برای دعا می‌ایستید اگر از کسی شکایتی دارید، او را ببخشید تا پدر آسمانی شما هم خطایای شما را ببخشد. [ <span class="verse-marker">۲۶</span>اما اگر شما دیگران را نبخشید، پدر آسمانی شما هم خطایای شما را نخواهد بخشید.]» </p>
  <h3>قدرت و اختیار عیسی </h3>
  <h4>(همچنین در متی ۲۱:‌۲۳‌-‌۲۷ و لوقا ۲۰:‌۱‌-‌۸) </h4>
  <p>
    <span class="verse-marker">۲۷</span>آن‌ها بار دیگر به اورشلیم آمدند. وقتی عیسی در عبادتگاه قدم می‌زد، سران کاهنان و علمای دین و بزرگان قوم پیش او آمدند <span class="verse-marker">۲۸</span>و از او پرسیدند: «به چه اختیاری این کارها را می‌کنی؟ چه کسی به تو اختیار انجام چنین کارهایی را داده است؟» <span class="verse-marker">۲۹</span>عیسی به ایشان فرمود: «من هم از شما سؤالی دارم اگر جواب دادید، به شما خواهم گفت که به چه اختیاری این کارها را می‌کنم. <span class="verse-marker">۳۰</span>آیا تعمید یحیی از جانب خدا بود، یا از جانب بشر؟ به من جواب بدهید.» <span class="verse-marker">۳۱</span>آن‌ها بین خود بحث کرده گفتند، اگر بگوییم از جانب خدا بود، او خواهد گفت، پس چرا به او ایمان نیاوردید؟ <span class="verse-marker">۳۲</span>اما اگر بگوییم از جانب بشر بود ... (آن‌ها از مردم می‌ترسیدند، چون همه یحیی را پیغمبر می‌دانستند.) <span class="verse-marker">۳۳</span>از این رو در جواب عیسی گفتند: «ما نمی‌دانیم.» عیسی به ایشان گفت: «پس من هم نمی‌گویم به چه اختیاری این کارها را می‌کنم.» </p>
  <a id="c12"></a>
  <h2>فصل دوازدهم </h2>
  <h3>مَثَل تاکستان و باغبان </h3>
  <h4>(همچنین در متی ۲۱:‌۳۳‌-‌۴۶ و لوقا ۲۰:‌۹‌-‌۱۹) </h4>
  <p>
    <span class="verse-marker">۱</span>عیسی به سخن خود ادامه داده و در قالب مَثَل به ایشان گفت: «مردی تاکستانی احداث کرد و دور آن دیواری کشید. در داخل آن چرخُشتی برای گرفتن آب انگور کند و یک برج هم برای آن ساخت، بعد آن را به باغبانان سپرد و خود به سفر رفت. <span class="verse-marker">۲</span>در موسم انگور، غلامی را پیش باغبانان فرستاد تا حصه خود را از حاصل تاکستان بگیرد. <span class="verse-marker">۳</span>اما آن‌ها آن غلام را گرفته لت و کوب کردند و دست خالی بازگردانیدند. <span class="verse-marker">۴</span>صاحب تاکستان غلام دیگری نزد ایشان فرستاد. او را هم سنگسار کردند و سرش را شکستند و با بی‌احترامی برگردانیدند. <span class="verse-marker">۵</span>باز غلام دیگری فرستاد، او را هم کشتند. بسیاری از کسان دیگر را نیز همینطور، بعضی را زدند و بعضی را کشتند. <span class="verse-marker">۶</span>صاحب باغ فقط یک نفر دیگر داشت که بفرستد و آن هم پسر عزیز خودش بود، آخر او را فرستاد و پیش خود گفت: «آن‌ها احترام پسرم را نگاه خواهند داشت.» <span class="verse-marker">۷</span>اما باغبانان به یکدیگر گفتند: «این وارث است، بیایید او را بکشیم تا ملک او از ما شود.» <span class="verse-marker">۸</span>پس پسر را گرفتند و او را کشتند و از تاکستان بیرون انداختند. <span class="verse-marker">۹</span>صاحب تاکستان چه خواهد کرد؟ او می‌آید این باغبان را می‌کشد و تاکستان را به دیگران واگذار می‌کند. <span class="verse-marker">۱۰</span>مگر در کلام خدا نخوانده‌اید: «آن سنگی که معماران رد کردند، به صورت سنگ اصلی بنا درآمده است، <span class="verse-marker">۱۱</span>این کار خداوند است و به چشم ما عجیب می‌نماید!»» <span class="verse-marker">۱۲</span>رهبران یهود خواستند عیسی را دستگیر کنند، چون فهمیدند روی سخن او با آن‌ها بود، اما از مردم می‌ترسیدند. پس او را ترک کردند و رفتند. </p>
  <h3>سؤال دربارۀ پرداخت مالیات </h3>
  <h4>(همچنین در متی ۲۲:‌۱۵‌-‌۲۲ و لوقا ۲۰:‌۲۰‌-‌۲۶) </h4>
  <p>
    <span class="verse-marker">۱۳</span>عده‌ای از پیروان فرقۀ فریسی و طرفداران هیرودیس فرستاده شدند تا عیسی را با سؤالات خویش به دام بیندازند. <span class="verse-marker">۱۴</span>آن‌ها نزد او آمده گفتند: «ای استاد، می‌دانیم که تو شخص درستی هستی و از کسی طرفداری نمی‌کنی، چون به ظاهر اشخاص نگاه نمی‌کنی بلکه با راستی راه خدا را تعلیم می‌دهی. آیا دادن مالیات به امپراطور روم جایز است یا نه؟ آیا باید مالیات بدهیم یا نه؟» <span class="verse-marker">۱۵</span>عیسی به دسیسۀ ایشان پی برد و فرمود: «چرا مرا امتحان می‌کنید؟ یک سکۀ نقره بیاورید تا ببینم.» <span class="verse-marker">۱۶</span>آن‌ها برایش آوردند. او به ایشان فرمود: «نقش و عنوان چه کسی روی آن است؟» جواب دادند: «نقش و عنوان امپراطور.» <span class="verse-marker">۱۷</span>پس عیسی فرمود: «بسیار خوب، آنچه را از امپراطور است به امپراطور و آنچه را از خداست به خدا بدهید.» و آنها از سخنان او تعجب کردند. </p>
  <h3>رستاخیز مردگان </h3>
  <h4>(همچنین در متی ۲۲:‌۲۳‌-‌۳۳ و لوقا ۲۰:‌۲۷‌-‌۴۰) </h4>
  <p>
    <span class="verse-marker">۱۸</span>بعد پیروان فرقۀ صدوقی پیش او آمدند. (این فرقه معتقد بودند که پس از مرگ رستاخیزی وجود ندارد.) آن‌ها از عیسی پرسیدند: <span class="verse-marker">۱۹</span>«ای استاد، موسی برای ما نوشته است اگر مردی بمیرد و زنش بدون اولاد باشد برادرش مجبور است، آن زن را بگیرد تا برای او فرزندانی بیاورد. <span class="verse-marker">۲۰</span>هفت برادر بودند، اولی زنی گرفت و بدون اولاد مرد، <span class="verse-marker">۲۱</span>بعد دومی آن زن را گرفت و او هم بی‌اولاد مرد. همینطور سومی. <span class="verse-marker">۲۲</span>تا بالاخره هر هفت نفر مردند و هیچ اولادی بجا نگذاشتند. بعد از همه آن زن هم مرد. <span class="verse-marker">۲۳</span>در روز رستاخیز وقتی آن‌ها دوباره زنده می‌شوند او زن کدام یک از آن‌ها خواهد بود؟ چون هر هفت نفر با او ازدواج کردند.» <span class="verse-marker">۲۴</span>عیسی به ایشان فرمود: «آیا گمراهی شما به این علت نیست که نه از کلام خدا خبر دارید و نه از قدرت خدا! <span class="verse-marker">۲۵</span>وقتی انسان از عالم مردگان قیام می‌کند، دیگر نه زن می‌گیرد و نه شوهر می‌کند، بلکه مانند فرشتگان آسمانی است. <span class="verse-marker">۲۶</span>و اما دربارۀ قیامت مردگان، مگر تا بحال در کتاب موسی در داستان بوتۀ سوزان نخوانده‌اید که خدا چطور با او صحبت کرد و فرمود: «من خدای ابراهیم و خدای اسحاق و خدای یعقوب هستم.» <span class="verse-marker">۲۷</span>خدا، خدای مردگان نیست، بلکه خدای زندگان است. شما سخت گمراه هستید.» </p>
  <h3>فرمان بزرگ </h3>
  <h4>(همچنین در متی ۲۲:‌۳۴‌-‌۴۰ و لوقا ۱۰:‌۲۵‌-‌۲۸) </h4>
  <p>
    <span class="verse-marker">۲۸</span>یکی از علمای دین که بحث آنها را شنید و پی برد که عیسی جواب عالی به آن‌ها داده است، پیش آمد و پرسید: «مهمترین حکم شریعت کدام است؟» <span class="verse-marker">۲۹</span>عیسی جواب داد: «اول این است: ای اسرائیل بشنو، خداوند، خدای ما، خداوند یکتا است <span class="verse-marker">۳۰</span>و خداوند، خدای خود را با تمام دل و تمام جان و تمام ذهن و تمام قوّت خود دوست بدار. <span class="verse-marker">۳۱</span>و دوم این است: همسایه‌ات را مانند خود محبت نما. هیچ حکمی بزرگتر از این دو وجود ندارد.» <span class="verse-marker">۳۲</span>آن شخص به او گفت: «ای استاد، درست است، حقیقت را فرمودی ـ خدا یکی است و به جز او خدایی نیست <span class="verse-marker">۳۳</span>و دوست داشتن او با تمامی دل و تمام عقل و تمام قدرت و دوست داشتن همسایه مثل خود از همۀ هدایای سوختنی و قربانی‌ها بالا‌تر است.» <span class="verse-marker">۳۴</span>وقتی عیسی دید که جوابی عاقلانه داده است، به او فرمود: «تو از پادشاهی خدا دور نیستی.» بعد از آن دیگر کسی جرأت نمی‌کرد از عیسی سؤالی بکند. </p>
  <h3>داود و مسیح </h3>
  <h4>(همچنین در متی ۲۲:‌۴۱‌-‌۴۶ و لوقا ۲۰:‌۴۱‌-‌۴۴) </h4>
  <p>
    <span class="verse-marker">۳۵</span>عیسی ضمن تعالیم خود در عبادتگاه چنین گفت: «علمای دین چطور می‌توانند بگویند که مسیح، پسر داود است؟ <span class="verse-marker">۳۶</span>در حالی که خود داود با الهام روح‌القدس گفت: «خداوند به خداوند من گفت: در دست راست من بنشین تا دشمنانت را زیر پای تو اندازم.» <span class="verse-marker">۳۷</span>پس وقتی خود داود او را خداوند می‌خواند، چطور او می‌تواند پسر داود باشد؟» جمعیت کثیری با علاقه به سخنان او گوش می‌دادند. </p>
  <h3>هُشدار دربارۀ رهبران دینی </h3>
  <h4>(همچنین در متی ۲۳:‌۱‌-‌۳۶ و لوقا ۲۰:‌۴۵‌-‌۴۷) </h4>
  <p>
    <span class="verse-marker">۳۸</span>عیسی در ضمن تعالیم خود به آن‌ها فرمود: «از علمای دین که دوست دارند، با چپن‌های دراز بیایند و بروند و علاقه شدیدی به سلام‌های احترام‌آمیز دیگران در بازار‌ها دارند احتیاط کنید. <span class="verse-marker">۳۹</span>آن‌ها بهترین جاها را در کنیسه‌ها، و صدر مجالس را در مهمانی‌ها اشغال می‌کنند، <span class="verse-marker">۴۰</span>مال بیوه زنان را می‌خورند و محض خودنمایی دعای خود را طول می‌دهند. جزای آن‌ها سخت‌تر خواهد بود.» </p>
  <h3>هدیۀ یک بیوه زن </h3>
  <h4>(همچنین در لوقا ۲۱:‌۱‌-‌۴) </h4>
  <p>
    <span class="verse-marker">۴۱</span>عیسی در برابر صندوق بیت‌المال عبادتگاه نشسته بود و می‌دید که چگونه اشخاص به آن صندوق پول می‌انداختند. بسیاری از دولتمندان پول‌های زیادی دادند. <span class="verse-marker">۴۲</span>بیوه زن فقیری هم آمد و دو سکه که تقریباً دو روپیه می‌شد در صندوق انداخت. <span class="verse-marker">۴۳</span>عیسی شاگردان خود را پیش خود خواند و فرمود: «بیقین بدانید که این بیوه زن فقیر بیش از همۀ کسانی که در صندوق پول انداختند، پول داده است. <span class="verse-marker">۴۴</span>چون آن‌ها از آنچه که برای آن مصرفی نداشتند دادند، اما او با وجود تنگدستی، هرچه داشت یعنی تمام دارایی خود را داد.» </p>
  <a id="c13"></a>
  <h2>فصل سیزدهم </h2>
  <h3>پیشگویی ویرانی عبادتگاه </h3>
  <h4>(همچنین در متی ۲۴:‌۱‌-‌۲ و لوقا ۲۱:‌۵‌-‌۶) </h4>
  <p>
    <span class="verse-marker">۱</span>وقتی عیسی از عبادتگاه خارج می‌شد یکی از شاگردان به او گفت: «ای استاد، این سنگها و ساختمان‌های بزرگ را ببین.» <span class="verse-marker">۲</span>عیسی به او فرمود: «این ساختمان‌های بزرگ را می‌بینی؟ هیچ‌یک از سنگ‌های آن روی سنگ دیگری باقی نخواهد ماند، بلکه همه زیر و رو خواهد شد.» </p>
  <h3>جور و جفا </h3>
  <h4>(همچنین در متی ۲۴:‌۳‌-‌۱۴ و لوقا ۲۱:‌۷‌-‌۱۹) </h4>
  <p>
    <span class="verse-marker">۳</span>وقتی عیسی در کوه زیتون روبروی عبادتگاه نشسته بود، پِترُس و یعقوب و یوحنا و اندریاس به طور خصوصی به او گفتند: <span class="verse-marker">۴</span>«به ما بگو این در چه وقت واقع خواهد شد؟ علامت نزدیک بودن وقوع این امور چه خواهد بود؟» <span class="verse-marker">۵</span>عیسی در جواب آن‌ها فرمود: «متوجه باشید که کسی شما را گمراه نکند. <span class="verse-marker">۶</span>بسیاری به نام من آمده خواهند گفت: «من او هستم» و مردم زیادی را گمراه خواهند ساخت. <span class="verse-marker">۷</span>وقتی صدای جنگها را از نزدیک بشنوید و یا اخبار جنگها در جاهای دور به گوش تان برسد هراسان نشوید. این چیزها باید واقع شود. اما هنوز آخر کار نیست. <span class="verse-marker">۸</span>ملتی با ملتی دیگر و مملکتی با مملکت دیگر جنگ خواهد کرد و در جاهای بسیار، زلزله‌ها روی می‌دهد و خشکسالی خواهد شد. این چیزها علائم شروع دردی مانند درد زایمان است. </p>
  <p>
    <span class="verse-marker">۹</span>اما متوجه خود تان باشید، شما را برای محاکمه به شورا‌ها خواهند کشانید و در کنیسه‌ها تازیانه خواهند زد. به خاطر من شما را به حضور حکمرانان و پادشاهان خواهند برد تا در مقابل آن‌ها شهادت دهید. <span class="verse-marker">۱۰</span>اول باید انجیل به تمام ملتها برسد. <span class="verse-marker">۱۱</span>پس وقتی شما را دستگیر می‌کنند و تسلیم می‌نمایند پیش از پیش ناراحت نشوید که چه بگویید، بلکه آنچه در آن ساعت بوسیلۀ روح‌القدس به شما گفته می‌شود همان را بگویید، چون اوست که سخن می‌گوید، نه شما. <span class="verse-marker">۱۲</span>برادر، برادر را تسلیم مرگ خواهد کرد و پدر، پسر را، فرزندان برضد والدین خود قیام خواهند کرد و آنها را به کشتن خواهند داد. <span class="verse-marker">۱۳</span>همۀ مردم بخاطر این که نام من بر شماست از شما روی‌گردان خواهند شد. اما هرکه تا به آخر پایدار بماند نجات خواهد یافت. </p>
  <h3>مکروهِ ویرانگر </h3>
  <h4>(همچنین در متی ۲۴:‌۱۵‌-‌۲۸ و لوقا ۲۱:‌۲۰‌-‌۲۴) </h4>
  <p>
    <span class="verse-marker">۱۴</span>اما هرگاه آن «مکروه ویرانگر» را در جایی که نباید باشد، برقرار ببینید (خواننده خوب دقت کند) کسانی که در یهودیه هستند به کوه‌ها فرار کنند. <span class="verse-marker">۱۵</span>اگر کسی در پشت بام خانه است، نباید برای بردن چیزی پایین بیاید و وارد خانه شود. <span class="verse-marker">۱۶</span>و اگر در مزرعه است، نباید برای برداشتن لباس برگردد. <span class="verse-marker">۱۷</span>آن روزها برای زنان حامله و یا شیرده چقدر وحشتناک خواهد بود! <span class="verse-marker">۱۸</span>دعا کنید که این چیزها در زمستان پیش نیاید <span class="verse-marker">۱۹</span>زیرا در آن روزها چنان مصیبتی روی خواهد نمود، که از زمانی که خدا دنیا را آفرید تا بحال، مثل آن دیده نشده و دیگر هم دیده نخواهد شد. <span class="verse-marker">۲۰</span>اگر خداوند آن روزها را کوتاه نمی‌کرد، هیچ جانداری جان سالم بدر نمی‌برد، اما بخاطر برگزیدگان خود آن روزها را کوتاه کرده است. <span class="verse-marker">۲۱</span>پس اگر کسی به شما بگوید: «ببین مسیح این جا و یا آن جاست» باور نکنید. <span class="verse-marker">۲۲</span>مسیح‌ها و انبیای دروغین ظهور خواهند کرد و چنان علامات و معجزاتی خواهند نمود، که اگر ممکن باشد برگزیدگان خدا را گمراه کنند. <span class="verse-marker">۲۳</span>متوجه باشید من شما را از همۀ این چیزها قبلاً باخبر کرده‌ام. </p>
  <h3>آمدن پسر انسان </h3>
  <h4>(همچنین در متی ۲۴:‌۲۹‌-‌۳۱ و لوقا ۲۱:‌۲۵‌-‌۲۸) </h4>
  <p>
    <span class="verse-marker">۲۴</span>اما در آن روزها بعد از آن مصیبت‌ها، آفتاب تاریک خواهد شد و ماه دیگر نخواهد درخشید. <span class="verse-marker">۲۵</span>ستاره‌ها از آسمان فرو خواهند ریخت و نیروهای آسمان متزلزل خواهند شد. <span class="verse-marker">۲۶</span>آن وقت پسر انسان را خواهند دید که با قدرت عظیم و جاه و جلال، بر ابر‌ها می‌آید. <span class="verse-marker">۲۷</span>او فرشتگان را خواهد فرستاد و برگزیدگان خود را در چهار گوشۀ عالم از دورترین نقاط زمین تا دورترین حدود آسمان جمع خواهد کرد. </p>
  <h3>درسی از درخت انجیر </h3>
  <h4>(همچنین در متی ۲۴:‌۳۲‌-‌۳۵ و لوقا ۲۱:‌۲۹‌-‌۳۳) </h4>
  <p>
    <span class="verse-marker">۲۸</span>از درخت انجیر درس بگیرید: وقتی شاخه‌هایش سبز و شاداب می‌شوند و برگ می‌آورند، می‌دانید که تابستان نزدیک است. <span class="verse-marker">۲۹</span>به همان طریق وقتی وقوع این چیزها را ببینید مطمئن باشید که نزدیک بلکه در آستانه در است. <span class="verse-marker">۳۰</span>بیقین بدانید پیش از این که زندگی این نسل بسر آید، همۀ این امور واقع خواهد شد. <span class="verse-marker">۳۱</span>آسمان و زمین از بین خواهند رفت، اما سخنان من هرگز از بین نخواهند رفت. </p>
  <h3>روز و ساعت نامعلوم </h3>
  <h4>(همچنین در متی ۲۴:‌۳۶‌-‌۴۴) </h4>
  <p>
    <span class="verse-marker">۳۲</span>اما از آن روز و ساعت هیچ کس خبر ندارد، نه فرشتگان آسمان و نه پسر، فقط پدر از آن آگاه است. <span class="verse-marker">۳۳</span>هوشیار و آگاه باشید، شما نمی‌دانید آن زمان چه وقتی می‌آید. <span class="verse-marker">۳۴</span>آمدن آن روز، مانند شخصی است که به سفر رفته و خانه خود را به خادمان سپرده است تا هرکس کار خود را انجام دهد و به دربان سپرده است که گوش به زنگ باشد. <span class="verse-marker">۳۵</span>پس بیدار باشید چون نمی‌دانید که صاحب خانه کی می‌آید، شب یا نصف شب، وقت سحر یا سپیده‌دَم. <span class="verse-marker">۳۶</span>مبادا او ناگهان بیاید و شما را در خواب ببیند. <span class="verse-marker">۳۷</span>آنچه را به شما می‌گویم، به همه می‌گویم: بیدار باشید.» </p>
  <a id="c14"></a>
  <h2>فصل چهاردهم </h2>
  <h3>دسیسه به ضد عیسی </h3>
  <h4>(همچنین در متی ۲۶:‌۱‌-‌۵ و لوقا ۲۲:‌۱‌-‌۲ و یوحنا ۱۱:‌۴۵‌-‌۵۳) </h4>
  <p>
    <span class="verse-marker">۱</span>دو روز به عید فِصَح و عید فطیر مانده بود. سران کاهنان و علمای دین می‌خواستند عیسی را مخفیانه دستگیر کرده و به قتل برسانند. <span class="verse-marker">۲</span>آن‌ها می‌گفتند: «این کار را در ایام عید نباید کرد مبادا مردم آشوب کنند.» </p>
  <h3>تدهین عیسی در بیت‌عنیا </h3>
  <h4>(همچنین در متی ۲۶:‌۶‌-‌۱۳ و یوحنا ۱۲:‌۱‌-‌۸) </h4>
  <p>
    <span class="verse-marker">۳</span>وقتی عیسی در بیت‌عنیا در خانۀ شمعون جذامی بر سر دسترخوان نشسته بود، زنی با گلابدانی از سنگ مرمر، که پُر از عطر گران‌قیمت سنبل خالص بود، وارد شد و گلابدان را شکست و عطر را بر سر عیسی ریخت. <span class="verse-marker">۴</span>بعضی از حاضران با عصبانیت به یکدیگر گفتند: «چرا باید این عطر این طور تلف شود؟ <span class="verse-marker">۵</span>می‌شد آن را به بیش از سیصد سکۀ نقره فروخت و پولش را به فقرا داد.» آن‌ها با خشونت به آن زن اعتراض کردند. <span class="verse-marker">۶</span>اما عیسی فرمود: «با او کاری نداشته باشید، چرا او را ناراحت می‌کنید؟ او کار خوبی برای من کرده است. <span class="verse-marker">۷</span>فقرا همیشه در بین شما خواهند بود و هر وقت بخواهید می‌توانید به آن‌ها کمک کنید. اما مرا همیشه نخواهید داشت. <span class="verse-marker">۸</span>او آنچه از دستش بر‌می‌آمد برای من کرد و با این عمل بدن مرا پیش از وقت برای دفن آماده کرده است. <span class="verse-marker">۹</span>بیقین بدانید در هر جای عالم که انجیل اعلام شود آنچه او کرده است به یاد بود او نقل خواهد شد.» </p>
  <h3>همکاری یهودا در تسلیم عیسی </h3>
  <h4>(همچنین در متی ۲۶:‌۱۴‌-‌۱۶ و لوقا ۲۲:‌۳‌-‌۶) </h4>
  <p>
    <span class="verse-marker">۱۰</span>بعد از آن یهودای اسخریوطی، که یکی از آن دوازده حواری بود، پیش سران کاهنان رفت تا عیسی را به آن‌ها تسلیم نماید. <span class="verse-marker">۱۱</span>آن‌ها وقتی این را شنیدند خوشحال شدند و به او وعدۀ پول دادند. یهودا بدنبال فرصت مناسبی بود تا عیسی را تسلیم کند. </p>
  <h3>صرف نان عید فِصَح با شاگردان </h3>
  <h4>(همچنین در متی ۲۶:‌۱۷‌-‌۲۵ و لوقا ۲۲:‌۷‌-‌۱۴ و ۲۱‌-‌۲۳ و یوحنا ۱۳:‌۲۱‌-‌۳۰) </h4>
  <p>
    <span class="verse-marker">۱۲</span>در اولین روز عید فطیر، یعنی در وقتی که قربانی عید را ذبح می‌کردند، شاگردان به عیسی گفتند: «در کجا می‌خواهی نان فِصَح را برای تو آماده کنیم؟» <span class="verse-marker">۱۳</span>عیسی دو نفر از شاگردان خود را فرستاده به آن‌ها گفت: «به داخل شهر بروید و در آنجا مردی را خواهید دید که کوزۀ آبی می‌برد. به دنبال او بروید <span class="verse-marker">۱۴</span>و به هرجا که وارد شد، شما به صاحبخانه بگویید: «استاد می‌گوید آن اطاقی که من با شاگردانم نان عید فِصَح را در آنجا خواهیم خورد کجاست؟» <span class="verse-marker">۱۵</span>او اطاق بزرگ و فرش شده را در منزل دوم به شما نشان خواهد داد. در آنجا برای ما تدارک ببینید.» <span class="verse-marker">۱۶</span>شاگردان به شهر رفتند و همه چیز را آنطوری که او فرموده بود مشاهده کردند و به این ترتیب تدارک فِصَح را دیدند. </p>
  <p>
    <span class="verse-marker">۱۷</span>وقتی شب شد، عیسی با آن دوازده حواری به آنجا آمد. <span class="verse-marker">۱۸</span>موقعی که آن‌ها سر دسترخوان نشسته و مشغول خوردن غذا بودند، عیسی به آن‌ها فرمود: «بیقین بدانید که یکی از شما که با من غذا می‌خورد، مرا تسلیم خواهد کرد.» <span class="verse-marker">۱۹</span>آن‌ها محزون شدند و یک به یک از او پرسیدند: «آیا آن شخص من هستم؟» <span class="verse-marker">۲۰</span>عیسی فرمود: «یکی از شما دوازده نفر است که با من همکاسه می‌باشد. <span class="verse-marker">۲۱</span>البته پسر انسان همان سرنوشتی را خواهد داشت که در کلام خدا برای او تعیین شده است، اما وای به حال کسی که پسر انسان به دست او تسلیم می‌شود. برای آن شخص بهتر می‌بود، که اصلاً بدنیا نمی‌آمد.» </p>
  <h3>شام مقدس خداوند </h3>
  <h4>(همچنین در متی ۲۶:‌۲۶‌-‌۳۰ و لوقا ۲۲:‌۱۵‌-‌۲۰ و اول قرنتیان ۱۱:‌۲۳‌-‌۲۵) </h4>
  <p>
    <span class="verse-marker">۲۲</span>در موقع شام عیسی نان را گرفت و پس از شکرگزاری آن را پاره کرد و به شاگردان داد و به آن‌ها فرمود: «بگیرید، این بدن من است.» <span class="verse-marker">۲۳</span>بعد پیاله را گرفت و پس از شکرگزاری به آن‌ها داد و همه از آن خوردند. <span class="verse-marker">۲۴</span>عیسی فرمود: «این است خون من در عهد و پیمان نو که برای بسیاری ریخته می‌شود. <span class="verse-marker">۲۵</span>بیقین بدانید که دیگر از میوۀ تاک نخواهم خورد تا آن روزی که در پادشاهی خدا آن را تازه بخورم.» <span class="verse-marker">۲۶</span>بعد از خواندن سرود عید فِصَح، آن‌ها به کوه زیتون رفتند. </p>
  <h3>پیشگویی انکار پِترُس </h3>
  <h4>(همچنین در متی ۲۶:‌۳۱‌-‌۳۵ و لوقا ۲۲:‌۳۱‌-‌۳۴ و یوحنا ۱۳:‌۳۶‌-‌۳۸) </h4>
  <p>
    <span class="verse-marker">۲۷</span>عیسی به شاگردان فرمود: «همۀ شما از من روی‌گردان خواهید شد، چون نوشته شده است: «چوپان را خواهم زد و گوسفندان پراگنده خواهند شد.» <span class="verse-marker">۲۸</span>اما بعد از آنکه دوباره زنده شوم، قبل از شما به جلیل خواهم رفت.» <span class="verse-marker">۲۹</span>پِترُس به عیسی گفت: «حتی اگر همه تو را ترک کنند، من ترک نخواهم کرد.» <span class="verse-marker">۳۰</span>عیسی به او فرمود: «بیقین بدان که امروز و همین امشب پیش از اینکه خروس دو مرتبه بانگ بزند، تو سه مرتبه خواهی گفت که مرا نمی‌شناسی.» <span class="verse-marker">۳۱</span>اما او با اصرار جواب داد: «حتی اگر لازم شود که با تو بمیرم، هرگز نخواهم گفت که تو را نمی‌شناسم.» دیگران هم همین را گفتند. </p>
  <h3>دعای عیسی در جِتسیمانی </h3>
  <h4>(همچنین در متی ۲۶:‌۳۶‌-‌۴۶ و لوقا ۲۲:‌۳۹‌-‌۴۶) </h4>
  <p>
    <span class="verse-marker">۳۲</span>وقتی به محلی به نام جِتسیمانی رسیدند، عیسی به شاگردان فرمود: «وقتی من دعا می‌کنم شما در اینجا بنشینید.» <span class="verse-marker">۳۳</span>و بعد پِترُس و یعقوب و یوحنا را با خود برد. عیسی که بسیار پریشان و دلتنگ شده بود <span class="verse-marker">۳۴</span>به ایشان فرمود: «از شدت غم و اندوه نزدیک به مرگ هستم، شما اینجا بمانید و بیدار باشید.» <span class="verse-marker">۳۵</span>عیسی کمی از آنجا دور شد و بروی زمین افتاده دعا کرد، که اگر ممکن باشد آن ساعت پُر درد و رنج نصیب او نشود. <span class="verse-marker">۳۶</span>پس گفت: «ای پدر، همه چیز برای تو ممکن است، این پیاله را از من دور ساز، اما نه به خواست من بلکه به ارادۀ تو.» <span class="verse-marker">۳۷</span>عیسی برگشت و ایشان را در خواب دید، پس به پِترُس گفت: «ای شمعون، خواب هستی؟ آیا نمی‌توانستی یک ساعت بیدار بمانی؟ <span class="verse-marker">۳۸</span>بیدار باشید و دعا کنید تا از وسوسه‌ها به دور بمانید. روح می‌خواهد اما جسم ناتوان است.» <span class="verse-marker">۳۹</span>عیسی بار دیگر رفت و همان دعا را کرد. <span class="verse-marker">۴۰</span>وقتی برگشت باز هم آن‌ها را در خواب دید، آن‌ها گیج خواب بودند و نمی‌دانستند چه جوابی به او بدهند. <span class="verse-marker">۴۱</span>عیسی بار سوم آمد و به ایشان فرمود: «آیا باز هم در خواب و در استراحت هستید؟ بس است! ساعتِ که رسیدنی بود رسید، اکنون پسر انسان به دست گناهکاران تسلیم می‌شود. <span class="verse-marker">۴۲</span>برخیزید برویم، آنکه مرا تسلیم می‌کند حالا می‌رسد.» </p>
  <h3>دستگیری عیسی </h3>
  <h4>(همچنین در متی ۲۶:‌۴۷‌-‌۵۶ و لوقا ۲۲:‌۴۷‌-‌۵۳ و یوحنا ۱۸:‌۳‌-‌۱۲) </h4>
  <p>
    <span class="verse-marker">۴۳</span>او هنوز صحبت می‌کرد که ناگهان یهودا، یکی از آن دوازده حواری، همراه با جمعیتی که همه با شمشیر و چوب مسلح بودند، از طرف سران کاهنان و علمای دین و بزرگان قوم به آنجا رسیدند. <span class="verse-marker">۴۴</span>تسلیم‌کنندۀ او به آنها علامتی داده و گفته بود: «کسی را که می‌بوسم همان شخص است، او را بگیرید و با مراقبت کامل ببرید.» <span class="verse-marker">۴۵</span>پس همینکه یهودا به آنجا رسید فوراً پیش عیسی رفت و گفت: «ای استاد» و او را بوسید. <span class="verse-marker">۴۶</span>آن‌ها عیسی را گرفتند و محکم بستند. <span class="verse-marker">۴۷</span>یکی از حاضران شمشیر خود را کشید و به غلام کاهن‌اعظم حمله کرد و گوش او را برید. <span class="verse-marker">۴۸</span>در مقابل عیسی فرمود: «مگر من یاغی هستم که با شمشیر و چوب برای دستگیر کردن من آمدید؟ <span class="verse-marker">۴۹</span>من هر روز در عبادتگاه در حضور شما تعلیم می‌دادم و مرا دستگیر نکردید ـ اما آنچه کلام خدا می‌فرماید باید تمام شود.» <span class="verse-marker">۵۰</span>همۀ شاگردان او را ترک کردند و از آنجا گریختند. <span class="verse-marker">۵۱</span>جوانی که فقط یک پارچۀ کتان به دور بدن خود پیچیده بود به دنبال او رفت. آن‌ها او را هم گرفتند، <span class="verse-marker">۵۲</span>اما او آنچه بر تن داشت رها کرد و عریان گریخت. </p>
  <h3>عیسی در برابر شوری </h3>
  <h4>(همچنین در متی ۲۶:‌۵۷‌-‌۶۸ و لوقا ۲۲:‌۵۴‌-‌۵۵ و ۶۳‌-‌۷۱ و یوحنا ۱۸:‌۱۳‌-‌۱۴ و ۱۹‌-‌۲۴) </h4>
  <p>
    <span class="verse-marker">۵۳</span>عیسی را به حضور کاهن‌اعظم بردند و همۀ سران کاهنان و بزرگان قوم و علمای دین در آنجا جمع شده بودند. <span class="verse-marker">۵۴</span>پِترُس از دور به دنبال او آمد و وارد حویلی خانۀ کاهن‌اعظم شد و بین خدمتگاران نشست و در کنار آتش خود را گرم می‌کرد. <span class="verse-marker">۵۵</span>سران کاهنان و تمام شورای یهود می‌خواستند که دلیلی بر ضد عیسی به‌دست آورند تا حکم اعدامش را صادر نمایند، اما دلیلی به‌دست نیاوردند. <span class="verse-marker">۵۶</span>بسیاری برضد او شهادت نادرست دادند اما شهادت‌های ایشان با یکدیگر یکی نبود. <span class="verse-marker">۵۷</span>عده‌ای بلند شدند و به دروغ شهادت داده گفتند: <span class="verse-marker">۵۸</span>«ما شنیدیم که می‌گفت: من این عبادتگاه را که به‌دست انسان ساخته شده خراب می‌کنم و در سه روز عبادتگاهی دیگری می‌سازم که به‌دست انسان ساخته نشده باشد.» <span class="verse-marker">۵۹</span>ولی در این مورد هم شهادت‌های آن‌ها با هم یکی نبود. <span class="verse-marker">۶۰</span>کاهن‌اعظم برخاست و در برابر همه از عیسی پرسید: «به این تهمت‌های که به تو نسبت می‌دهند جوابی نمی‌دهی؟» <span class="verse-marker">۶۱</span>اما او خاموش بود و هیچ جوابی نمی‌داد. باز کاهن‌اعظم از او پرسید: «آیا تو مسیح پسر خدای متبارک هستی؟» <span class="verse-marker">۶۲</span>عیسی گفت: «من هستم. شما پسر انسان را خواهید دید که در دست راست خدای قادر نشسته و بر ابر‌های آسمان می‌آید.» <span class="verse-marker">۶۳</span>کاهن‌اعظم گریبان خود را پاره کرد و گفت: «دیگر چه احتیاجی به شاهدان هست؟ <span class="verse-marker">۶۴</span>شما این کفر را شنیدید. رأی شما چیست؟» همه او را مستوجب اعدام دانستند. <span class="verse-marker">۶۵</span>بعضی‌ها آب دهان برویش می‌انداختند و چشم هایش را بسته و با مشت او را می‌زدند و می‌گفتند: «از غیب بگو چه کسی تو را زد؟» خدمتگاران هم او را لت و کوب کردند. </p>
  <h3>انکار پِترُس </h3>
  <h4>(همچنین در متی ۲۶:‌۶۹‌-‌۷۵ و لوقا ۲۲:‌۵۶‌-‌۶۲ و یوحنا ۱۸:‌۱۵‌-‌۱۸ و ۲۵‌-‌۲۷) </h4>
  <p>
    <span class="verse-marker">۶۶</span>پِترُس هنوز در حویلی پایین ساختمان بود که یکی از کنیزان کاهن‌اعظم آمد <span class="verse-marker">۶۷</span>و او را دید که خود را گرم می‌کند، به طرف او دید و گفت: «تو هم همراه عیسی ناصری بودی!» <span class="verse-marker">۶۸</span>پِترُس منکر شده گفت: «من اصلاً نمی‌دانم و نمی‌فهمم تو چه می‌گویی.» بعد از آن او به داخل دالان رفت و در همان موقع خروس بانگ زد. <span class="verse-marker">۶۹</span>آن کنیز باز هم او را دید و به اطرافیان گفت: «این هم یکی از آنهاست.» <span class="verse-marker">۷۰</span>پِترُس باز هم انکار کرد. کمی بعد، اطرافیان به پِترُس گفتند: «تو حتماً یکی از آن‌ها هستی، چون اهل جلیل هستی.» <span class="verse-marker">۷۱</span>اما او سوگند یاد کرد و گفت: «من این شخص را که شما درباره‌اش صحبت می‌کنید نمی‌شناسم.» <span class="verse-marker">۷۲</span>درست در همان وقت خروس برای دومین بار بانگ زد. پِترُس به یاد آورد که عیسی به او فرموده بود: «پیش از اینکه خروس دو مرتبه بانگ بزند، تو سه بار خواهی گفت که مرا نمی‌شناسی» و به گریه افتاد. </p>
  <a id="c15"></a>
  <h2>فصل پانزدهم </h2>
  <h3>عیسی در برابر پیلاطُس </h3>
  <h4>(همچنین در متی ۲۷:‌۱‌-‌۲ و ۱۱‌-‌۱۴ و لوقا ۲۳:‌۱‌-‌۵ و یوحنا ۱۸:‌۲۸‌-‌۳۸) </h4>
  <p>
    <span class="verse-marker">۱</span>همین که صبح شد، سران کاهنان به همراهی بزرگان قوم و علمای دین و تمام اعضای شورای یهود با عجله جلسه‌ای تشکیل دادند. آن‌ها عیسی را با زنجیری بسته و به پیلاطُس تحویل دادند. <span class="verse-marker">۲</span>پیلاطُس از او پرسید: «آیا تو پادشاه یهود هستی؟» عیسی جواب داد: «همان است که می‌گویی.» <span class="verse-marker">۳</span>سران کاهنان تهمت‌های زیادی به او نسبت دادند. <span class="verse-marker">۴</span>پیلاطُس باز از او پرسید: «جوابی نداری؟ ببین چه تهمت‌های زیادی به تو نسبت می‌دهند.» <span class="verse-marker">۵</span>اما عیسی جوابی نداد، بطوری که باعث تعجب پیلاطُس شد. </p>
  <h3>حکم اعدام عیسی </h3>
  <h4>(همچنین در متی ۲۷:‌۱۵‌-‌۲۶ و لوقا ۲۳:‌۱۳‌-‌۲۵ و یوحنا ۱۸:‌۳۹‌ـ‌۱۹:‌۱۶) </h4>
  <p>
    <span class="verse-marker">۶</span>در هر عید فِصَح، پیلاطُس بنا به خواهش مردم یک زندانی را آزاد می‌کرد. <span class="verse-marker">۷</span>در آن زمان مردی معروف به «باراَبا» همراه با یاغیانی که در یک آشوب مرتکب قتل شده بودند در زندان بود. <span class="verse-marker">۸</span>مردم پیش پیلاطُس رفتند و از او خواهش کردند که مثل همیشه این کار را برای شان انجام دهد. <span class="verse-marker">۹</span>پیلاطُس از ایشان پرسید: «آیا می‌خواهید پادشاه یهود را برای شما آزاد کنم؟» <span class="verse-marker">۱۰</span>چون او می‌دانست که کاهنان از روی حسد عیسی را تسلیم کرده‌اند. <span class="verse-marker">۱۱</span>اما سران کاهنان مردم را تحریک کردند که از پیلاطُس بخواهند «باراَبا» را برای شان آزاد کند. <span class="verse-marker">۱۲</span>پیلاطُس بار دیگر به ایشان گفت: «پس با مردی که او را پادشاه یهودیان می‌نامید چه کنم؟» <span class="verse-marker">۱۳</span>آن‌ها در جواب با فریاد گفتند: «مصلوبش کن.» <span class="verse-marker">۱۴</span>پیلاطُس پرسید: «چرا؟ مرتکب چه جنایتی شده است؟» اما آنها شدیدتر فریاد می‌کردند: «مصلوبش کن!» <span class="verse-marker">۱۵</span>پس پیلاطُس که می‌خواست، مردم را راضی نگه دارد «باراَبا» را برای ایشان آزاد کرد و امر کرد عیسی را تازیانه زده، بسپارند تا مصلوب شود. </p>
  <h3>تحقیر عیسی به دست عساکر </h3>
  <h4>(همچنین در متی ۲۷:‌۲۷‌-‌۳۱ و یوحنا ۱۹:‌۲‌-‌۳) </h4>
  <p>
    <span class="verse-marker">۱۶</span>عساکر عیسی را به داخل حویلی قصر والی بردند و تمام قشله را جمع کردند. <span class="verse-marker">۱۷</span>آن‌ها لباس ارغوانی به او پوشانیدند و تاجی از خار بافته و بر سرش گذاشتند <span class="verse-marker">۱۸</span>و به او ادای احترام کرده می‌گفتند: «سلام، ای پادشاه یهود.» <span class="verse-marker">۱۹</span>و با چوب بر سرش می‌زدند و برویش آب دهان می‌انداختند، بعد پیش او زانو زده و تعظیم می‌کردند. <span class="verse-marker">۲۰</span>وقتی استهزا‌ها تمام شد، آن‌ها لباس ارغوانی را از تنش درآورده و لباس‌های خودش را به او پوشانیدند و او را بیرون بردند تا مصلوب کنند. </p>
  <h3>عیسی بروی صلیب </h3>
  <h4>(همچنین در متی ۲۷:‌۳۲‌-‌۴۴ و لوقا ۲۳:‌۲۶‌-‌۴۳ و یوحنا ۱۹:‌۱۷‌-‌۲۷) </h4>
  <p>
    <span class="verse-marker">۲۱</span>آنها شخصی را به نام شَمعون، اهل قیروان، پدر اسکندر و روفُس که از صحرا به شهر می‌آمد و از آنجا می‌گذشت مجبور کردند که صلیب عیسی را ببرد. <span class="verse-marker">۲۲</span>آن‌ها عیسی را به محلی بنام «جُلجُتا» که معنی آن «محل کاسۀ سر» است بردند. <span class="verse-marker">۲۳</span>به او شرابی دادند که آمیخته به دارویی به نام «مُر» بود، اما او آن را قبول نکرد. <span class="verse-marker">۲۴</span>پس او را بر صلیب میخکوب کردند و لباس‌هایش را بین خود تقسیم نمودند و برای تعیین حصۀ هر یک قرعه انداختند. <span class="verse-marker">۲۵</span>ساعت نُه صبح بود که او را مصلوب کردند. <span class="verse-marker">۲۶</span>تقصیر نامه‌ای برایش به این مضمون نوشتند «پادشاه یهودیان.» <span class="verse-marker">۲۷</span>دو نفر راهزن را نیز با او مصلوب کردند ـ یکی در طرف راست و دیگری را در سمت چپ او.[ <span class="verse-marker">۲۸</span>بدین طریق آن کلامی که می‌گوید: از خطاکاران محسوب شد، تمام شد.] </p>
  <p>
    <span class="verse-marker">۲۹</span>کسانی که از آنجا می‌گذشتند سر‌های شان را تکان می‌دادند و با ریشخند به عیسی می‌گفتند: «ای کسی که می‌خواستی عبادتگاه را خراب کنی و در سه روز بسازی <span class="verse-marker">۳۰</span>حالا از صلیب پایین بیا و خودت را نجات بده.» <span class="verse-marker">۳۱</span>همچنین سران کاهنان و علمای دین نیز او را مسخره می‌کردند و به یکدیگر می‌گفتند: «دیگران را نجات می‌داد اما نمی‌تواند خود را نجات دهد. <span class="verse-marker">۳۲</span>حالا این مسیح و پادشاه اسرائیل، از صلیب پایین بیاید تا ما ببینیم و به او ایمان بیاوریم.» کسانی هم که با او مصلوب شده بودند، او را تحقیر می‌کردند. </p>
  <h3>مرگ عیسی </h3>
  <h4>(همچنین در متی ۲۷:‌۴۵‌-‌۵۶ و لوقا ۲۳:‌۴۴‌-‌۴۹ و یوحنا ۱۹:‌۲۸‌-‌۳۰) </h4>
  <p>
    <span class="verse-marker">۳۳</span>در وقت ظهر، تاریکی تمام آن سرزمین را فرا گرفت و تا سه ساعت ادامه داشت. <span class="verse-marker">۳۴</span>در ساعت سه بعد از ظهر عیسی با صدای بلند گفت: «ایلی، ایلی لَما سَبَقتَنی.» یعنی «خدای من، خدای من، چرا مرا ترک کردی؟» <span class="verse-marker">۳۵</span>بعضی از حاضران وقتی این را شنیدند گفتند: «ببینید، او الیاس را صدا می‌کند.» <span class="verse-marker">۳۶</span>یکی از آن‌ها دوید و اسفنجِ را از سرکه پُر کرد و روی نَی گذاشت و به او داد تا بنوشد و گفت: «بگذارید ببینم، آیا الیاس می‌آید او را پایین بیاورد؟» <span class="verse-marker">۳۷</span>عیسی فریاد بلندی کشید و جان داد. </p>
  <p>
    <span class="verse-marker">۳۸</span>پردۀ عبادتگاه از بالا تا پایین دو تکه شد. <span class="verse-marker">۳۹</span>صاحب‌منصبی که در مقابل او ایستاده بود، وقتی چگونگی مرگ او را دید، گفت: «حقیقتاً این مرد پسر خدا بود.» <span class="verse-marker">۴۰</span>در آنجا عده‌ای زن هم بودند که از دور نگاه می‌کردند و در بین آن‌ها مریم مجدلیه و مریم مادر یعقوب کوچک و یوشا و سالومه دیده می‌شدند. <span class="verse-marker">۴۱</span>این زنان وقتی عیسی در جلیل بود به او گرویدند و او را کمک می‌کردند. بسیاری از زنان دیگر نیز همراه او به اورشلیم آمده بودند. </p>
  <h3>کفن و دفن عیسی </h3>
  <h4>(همچنین در متی ۲۷:‌۵۷‌-‌۶۱ و لوقا ۲۳:‌۵۰‌-‌۵۶ و یوحنا ۱۹:‌۳۸‌-‌۴۲) </h4>
  <p>
    <span class="verse-marker">۴۲</span>غروب همان روز که روز تدارک یعنی پیش از روز سَبَت بود، <span class="verse-marker">۴۳</span>یوسف از اهل رامه که یکی از اعضای محترم شورای یهود و در انتظار ظهور پادشاهی خدا بود با کمال شهامت پیش پیلاطُس رفت و جسد عیسی را از او خواست. <span class="verse-marker">۴۴</span>پیلاطُس باور نمی‌کرد که عیسی به این زودی مرده باشد. پس به دنبال صاحب‌منصبی که مأمور مصلوب کردن عیسی بود فرستاد و از او پرسید: «آیا او به همین زودی مرد؟» <span class="verse-marker">۴۵</span>وقتی پیلاطُس از جانب صاحب‌منصب اطمینان یافت، به یوسف اجازه داد که جنازه را ببرد. <span class="verse-marker">۴۶</span>یوسف، کتان لطیفی خرید و جنازۀ عیسی را پایین آورد و در آن پیچید و در مقبره‌ای که از سنگ تراشیده شده بود، قرار داد و سنگی در دهنۀ دروازۀ آن غلطانید. <span class="verse-marker">۴۷</span>مریم مجدلیه و مریم مادر یوشا، دیدند که عیسی کجا گذاشته شد. </p>
  <a id="c16"></a>
  <h2>فصل شانزدهم </h2>
  <h3>رستاخیز عیسی </h3>
  <h4>(همچنین در متی ۲۸:‌۱‌-‌۸ و لوقا ۲۴:‌۱‌-‌۱۲ و یوحنا ۲۰:‌۱‌-‌۱۰) </h4>
  <p>
    <span class="verse-marker">۱</span>پس از پایان روز سَبَت، مریم مجدلیه، مریم و مادر یعقوب و سالومه روغن‌های معطری خریدند تا بروند و بدن عیسی را تدهین کنند، <span class="verse-marker">۲</span>و صبح وقت روز یکشنبه، درست بعد از طلوع آفتاب، به سر قبر رفتند. <span class="verse-marker">۳</span>آن‌ها به یکدیگر می‌گفتند: «چه کسی سنگ را برای ما از دهنۀ قبر خواهد غلطانید؟» <span class="verse-marker">۴</span>وقتی خوب نگاه کردند، دیدند که سنگ بزرگ از دهنۀ قبر به عقب غلطانیده شده است. <span class="verse-marker">۵</span>پس به داخل مقبره رفتند و در آنجا مرد جوانی را دیدند که در طرف راست نشسته و لباس سفید درازی در برداشت. آن‌ها حیران شدند. <span class="verse-marker">۶</span>اما او به آنها گفت: «تعجب نکنید، شما عیسی ناصری مصلوب را می‌جویید. او زنده شده، دیگر در اینجا نیست، ببینید اینجا جایی است که او را گذاشته بودند. <span class="verse-marker">۷</span>حالا بروید و به شاگردان او، مخصوصا پِترُس بگویید که او پیش از شما به جلیل خواهد رفت و همانطوری که خودش به شما فرموده بود، او را در آنجا خواهید دید.» <span class="verse-marker">۸</span>آن‌ها از مقبره بیرون آمدند و از سر قبر گریختند، چون ترس و وحشت آن‌ها را فرا گرفته بود و از ترس چیزی به کسی نگفتند. </p>
  <h3>ظهور عیسی به مریم مجدلیه </h3>
  <h4>(همچنین در متی ۲۸:‌۹‌-‌۱۰ و یوحنا ۲۰:‌۱۱‌-‌۱۸) </h4>
  <p>[ <span class="verse-marker">۹</span>عیسی پس از رستاخیز خود در سحرگاه روز اول هفته قبل از همه به مریم مجدلیه که هفت روح ناپاک از او بیرون کرده بود ظاهر شد. <span class="verse-marker">۱۰</span>مریم رفت و این خبر را به شاگردان که غمگین و گریان بودند رسانید. <span class="verse-marker">۱۱</span>اما آن‌ها باور نکردند، که عیسی زنده شده و به مریم ظاهر گشته است. </p>
  <h3>ظهور عیسی به دو حواری </h3>
  <h4>(همچنین در لوقا ۲۴:‌۱۳‌-‌۳۵) </h4>
  <p>
    <span class="verse-marker">۱۲</span>پس از آن عیسی به طرز دیگری به دو نفر از آن‌ها که به دهات می‌رفتند ظاهر شد. <span class="verse-marker">۱۳</span>آنها برگشتند و به سایرین خبر دادند، اما آن‌ها حرف ایشان را باور نمی‌کردند. </p>
  <h3>ظهور عیسی به یازده حواری </h3>
  <h4>(همچنین در متی ۲۸:‌۱۶‌-‌۲۰ و لوقا ۲۴:‌۳۶‌-‌۴۹ و یوحنا ۲۰:‌۱۹‌-‌۲۳ و اعمال ۱:‌۶‌-‌۸) </h4>
  <p>
    <span class="verse-marker">۱۴</span>سرانجام عیسی به آن یازده حواری، در وقتی که آن‌ها سر دسترخوان نشسته بودند، ظاهر شد و بی‌ایمانی و سخت دلی آن‌ها را در نپذیرفتن گفتۀ کسانی که او را زنده دیده بودند، مورد سرزنش قرار داد. <span class="verse-marker">۱۵</span>پس به ایشان فرمود: «به تمام نقاط دنیا بروید و این مژده را به تمام مردم اعلام کنید. <span class="verse-marker">۱۶</span>کسی که ایمان می‌آورد و تعمید می‌گیرد، نجات می‌یابد، اما کسی که ایمان نیاورد، از او باز خواست می‌شود. <span class="verse-marker">۱۷</span>به ایمانداران این نشانه‌های قدرت داده خواهد شد: آن‌ها با ذکر نام من ارواح ناپاک را بیرون خواهند کرد، به زبان‌های تازه سخن خواهند گفت، <span class="verse-marker">۱۸</span>اگر مارها را بگیرند و یا زهر بخورند به ایشان ضرر نخواهد رسید. دست‌های خود را بر مریضان خواهند گذاشت و آنها شفا خواهند یافت.» </p>
  <h3>صعود عیسی به آسمان </h3>
  <h4>(همچنین در لوقا ۲۴:‌۵۰‌-‌۵۳ و اعمال ۱:‌۹‌-‌۱۱) </h4>
  <p>
    <span class="verse-marker">۱۹</span>عیسی خداوند، بعد از اینکه با آن‌ها صحبت کرد، به عالم بالا برده شد و در سمت راست خدا نشست. <span class="verse-marker">۲۰</span>و آن‌ها رفتند و پیام خود را در همه جا اعلام می‌کردند و خداوند کارهای آن‌ها را برکت می‌داد و پیام آن‌ها را با معجزاتی که انجام می‌شد، تأیید می‌نمود.] </p>
  
  
  
  
  
  
  



</div>

<!-- Global site tag (gtag.js) - Google Analytics -->
<script async src="https://www.googletagmanager.com/gtag/js?id=UA-48092930-1"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'UA-48092930-1');
</script>
<!-- End Google Analytics -->

</body>
</html>