<!doctype html>

<html lang="fa">
<head>
  <meta charset="utf-8">

  <title>انجیل متی</title>

  <link rel="stylesheet" href="/css/style.css">
  <script>var nc = 28;</script>
  <script src="/js/script.js"></script>
</head>

<body dir="rtl">
<a id="top"></a>

<div id="navbar">
  <div id="navbar-container">
    <div>
      <a href="javascript:window.scroll(0,0)" style="margin-left: 1em">
        <svg class="MuiSvgIcon-root MuiSvgIcon-fontSizeMedium MuiBox-root css-1om0hkc" focusable="false" aria-hidden="true" viewBox="0 0 24 24" data-testid="ArrowUpwardIcon"><path d="m4 12 1.41 1.41L11 7.83V20h2V7.83l5.58 5.59L20 12l-8-8-8 8z"></path></svg>
      </a>    
    </div>
    <div>
      <span>فصل </span>
      <select id="list" oninput="scrollToChapter(this)">
        
        <option value="c1">۱</option>
        
        <option value="c2">۲</option>
        
        <option value="c3">۳</option>
        
        <option value="c4">۴</option>
        
        <option value="c5">۵</option>
        
        <option value="c6">۶</option>
        
        <option value="c7">۷</option>
        
        <option value="c8">۸</option>
        
        <option value="c9">۹</option>
        
        <option value="c10">۱۰</option>
        
        <option value="c11">۱۱</option>
        
        <option value="c12">۱۲</option>
        
        <option value="c13">۱۳</option>
        
        <option value="c14">۱۴</option>
        
        <option value="c15">۱۵</option>
        
        <option value="c16">۱۶</option>
        
        <option value="c17">۱۷</option>
        
        <option value="c18">۱۸</option>
        
        <option value="c19">۱۹</option>
        
        <option value="c20">۲۰</option>
        
        <option value="c21">۲۱</option>
        
        <option value="c22">۲۲</option>
        
        <option value="c23">۲۳</option>
        
        <option value="c24">۲۴</option>
        
        <option value="c25">۲۵</option>
        
        <option value="c26">۲۶</option>
        
        <option value="c27">۲۷</option>
        
        <option value="c28">۲۸</option>
        
      </select>    
      <span></span>
    </div>
  </div>
</div> 



<div class="button-container">
  

  
  <a href="mailto:zendagiwaqi@gmail.com">
    <svg xmlns="http://www.w3.org/2000/svg" viewBox="0 0 24 24" fill="black"><path d="M0 0h24v24H0z" fill="none"/><path d="M20 4H4c-1.1 0-1.99.9-1.99 2L2 18c0 1.1.9 2 2 2h16c1.1 0 2-.9 2-2V6c0-1.1-.9-2-2-2zm0 4l-8 5-8-5V6l8 5 8-5v2z"/></svg>
  </a>
  

  

  
  <a href="/">
    <svg class="MuiSvgIcon-root MuiSvgIcon-fontSizeMedium MuiBox-root css-1om0hkc" focusable="false" aria-hidden="true" viewBox="0 0 24 24" data-testid="HomeIcon"><path d="M10 20v-6h4v6h5v-8h3L12 3 2 12h3v8z"></path></svg>
  </a>
  


</div>


<div class="book-container">


  
  <h1>متی </h1>
  
  
  
  
  
  
  
  
  
  
  
  
  
  
  
  
  
  <a id="c1"></a>
  <h2>فصل اول </h2>
  <h3>شجره‌نامۀ عیسی‌مسیح </h3>
  <h4>(همچنین در لوقا ۳:‌۲۳‌-‌۳۸) </h4>
  <p>
    <span class="verse-marker">۱</span>شجره‌نامۀ عیسی‌مسیح، پسر داود، پسر ابراهیم: </p>
  <p>
    <span class="verse-marker">۲</span>ابراهیم پدر اسحاق بود و اسحاق پدر یعقوب و یعقوب پدر یهودا و برادران او بود. <span class="verse-marker">۳</span>و یهودا پدر فارِز و زِرَح (از تامار) و فارِز پدر حِزرون و حِزرون پدر ارام <span class="verse-marker">۴</span>و ارام پدر عمیناداب و عمیناداب پدر نحشون و نحشون پدر شَلمون <span class="verse-marker">۵</span>و شَلمون پدر بوعَز (از راحاب) و بوعَز پدر عُبید (از روت) و عُبید پدر یسی <span class="verse-marker">۶</span>و یسی پدر داود پادشاه بود. </p>
  <p>داود پدر سلیمان بود (از همسر اوریا) <span class="verse-marker">۷</span>و سلیمان پدر رِحُبعام و رِحُبعام پدر اَبیّاه و اَبیّاه پدر آسا <span class="verse-marker">۸</span>و آسا پدر یهوشافاط و یهوشافاط پدر یُورام و یُورام پدر عُزیا <span class="verse-marker">۹</span>و عُزیا پدر یوتام و یوتام پدر آحاز و آحاز پدر حِزقیا <span class="verse-marker">۱۰</span>و حِزقیا پدر مَنَسّی و مَنَسّی پدر آمون و آمون پدر یوشیاه بود <span class="verse-marker">۱۱</span>و یوشیاه پدر یَکُنیا و برادران او بود. در این زمان یهودیان به بابل تبعید شدند. </p>
  <p>
    <span class="verse-marker">۱۲</span>پس از تبعید یهودیان به بابل یَکُنیا پدر سِئَلتی‌ئیل شد و سِئَلتی‌ئیل پدر زِرُبابل <span class="verse-marker">۱۳</span>و زَرو بابِل پدر اَبیهود و اَبیهود پدر ایلیاقیم و ایلیاقیم پدر عازور <span class="verse-marker">۱۴</span>و عازور پدر صادوق و صادوق پدر یاکین و یاکین پدر اِیلیهود <span class="verse-marker">۱۵</span>و اِیلیهود پدر ایلعازَر و ایلعازَر پدر مَتان و مَتان پدر یعقوب <span class="verse-marker">۱۶</span>و یعقوب پدر یوسف شوهر مریم بود و مریم عیسی ملقب به مسیح را به دنیا آورد. </p>
  <p>
    <span class="verse-marker">۱۷</span>به این ترتیب از ابراهیم تا داود چهارده نسل، و از داود تا تبعید یهودیان به بابل چهارده نسل و از زمان تبعید تا مسیح چهارده نسل است. </p>
  <h3>تولد عیسی </h3>
  <h4>(همچنین در لوقا ۲:‌۱‌-‌۷) </h4>
  <p>
    <span class="verse-marker">۱۸</span>تولد عیسی‌مسیح چنین بود: مریم، مادر عیسی، که نامزد یوسف بود، پیش از آنکه به خانه شوهر برود از روح‌القدس حامله دیده شد. <span class="verse-marker">۱۹</span>یوسف که مرد نیکوکاری بود و نمی‌خواست مریم را در پیش مردم رسوا کند، تصمیم گرفت مخفیانه از او جدا شود. <span class="verse-marker">۲۰</span>یوسف هنوز در این فکر بود، که فرشتۀ خداوند در خواب به او ظاهر شد و گفت: «ای یوسف پسر داود، از بردن مریم به خانۀ خود نترس. زیرا آنچه در رَحِم اوست از روح‌القدس است. <span class="verse-marker">۲۱</span>او پسری به دنیا خواهد آورد و تو او را عیسی (یشوعه) خواهی نامید؛ زیرا او قوم خود را از گناهان شان رهایی خواهد داد.» </p>
  <p>
    <span class="verse-marker">۲۲</span>این همه واقع شد تا آنچه خداوند به وسیلۀ نبی اعلام فرموده بود به انجام رسد: <span class="verse-marker">۲۳</span>«دختر پاکدامن حامله شده پسری خواهد زایید که عِمانوئیل ـ یعنی خدا با ما ـ خوانده خواهد شد.» </p>
  <p>
    <span class="verse-marker">۲۴</span>یوسف از خواب بیدار شد و مطابق امر فرشتۀ خداوند عمل نمود و مریم را به خانۀ خود آورد. <span class="verse-marker">۲۵</span>اما تا زمانی که مریم پسر خود را به دنیا نیاورد با او همبستر نشد و کودک را عیسی نام نهاد. </p>
  <a id="c2"></a>
  <h2>فصل دوم </h2>
  <h3>آمدن ستاره‌شناسان </h3>
  <p>
    <span class="verse-marker">۱</span>عیسی در ایام زمامداری هیرودیسِ پادشاه، در بیت‌لِحِمِ یهودیه تولد یافت. پس از تولد او ستاره‌شناسان از مشرق زمین به اورشلیم آمده <span class="verse-marker">۲</span>پرسیدند: «پادشاه نوزاد یهودیان کجاست؟ ما طلوع ستارۀ او را دیده و برای پرستش او آمده‌ایم.» <span class="verse-marker">۳</span>وقتی هیرودیس پادشاه این را شنید، بسیار پریشان شد و تمام مردم اورشلیم نیز به تشویش افتادند. <span class="verse-marker">۴</span>او جلسه‌ای با شرکت سرانِ کاهنان و علمای دین قوم یهود تشکیل داد و دربارۀ محل تولد مسیح وعده شده از ایشان پرسید. <span class="verse-marker">۵</span>آن‌ها جواب دادند: «در بیت‌لِحِمِ یهودیه، زیرا در نوشته‌های انبیا چنین آمده است: <span class="verse-marker">۶</span>ای بیت‌لِحِم، در سرزمین یهودیه، تو به هیچ وجه از دیگر فرمانروایان یهودا کمتر نیستی، زیرا از تو پیشوائی ظهور خواهد کرد که قوم من اسرائیل را رهبری خواهد نمود.» <span class="verse-marker">۷</span>آنگاه هیرودیس از ستاره‌شناسان خواست بطور خصوصی با او ملاقات کنند و به این ترتیب از وقت دقیق ظهور ستاره آگاه شد. <span class="verse-marker">۸</span>و بعد از آن آن‌ها را به بیت‌لِحِم فرستاده گفت: «بروید و با دقت به دنبال آن کودک بگردید و همین که او را یافتید به من خبر دهید تا من هم بیایم و او را پرستش نمایم.» <span class="verse-marker">۹</span>آنها بنا به فرمان پادشاه حرکت کردند و ستاره‌ای که طلوعش را دیده بودند پیشاپیش آنها می‌رفت تا در بالای مکانی که کودک در آن بود توقف کرد. <span class="verse-marker">۱۰</span>وقتی ستاره را دیدند، بی‌نهایت خوشحال شدند. <span class="verse-marker">۱۱</span>پس به آن خانه داخل شدند و کودک را با مادرش مریم دیده و به روی در افتاده او را پرستش کردند. آنگاه صندوق‌های خود را باز کردند و هدایایی شامل طلا و کُندُر و مُر به او تقدیم نمودند. <span class="verse-marker">۱۲</span>چون در عالم خواب به آنها گفته شد، که به نزد هیرودیس باز نگردند، از راهی دیگر به وطن خود برگشتند. </p>
  <h3>فرار به مصر </h3>
  <p>
    <span class="verse-marker">۱۳</span>پس از رفتن آنها فرشتۀ خداوند در خواب به یوسف ظاهر شده گفت: «برخیز، کودک و مادرش را بگیر و به مصر فرار کن و تا وقتی که به تو می‌گویم در آنجا بمان، زیرا هیرودیس می‌خواهد کودک را پیدا کند و به قتل برساند.» <span class="verse-marker">۱۴</span>پس یوسف برخاست و مادر و طفل را گرفته در همان شب عازم مصر شد. <span class="verse-marker">۱۵</span>و تا وقت مرگ هیرودیس در آنجا ماند و به این وسیله سخنی که خداوند به زبان نبی فرموده بود، تمام شد که: «پسر خود را از مصر فرا خواندم.» </p>
  <h3>قتل عام اطفال </h3>
  <p>
    <span class="verse-marker">۱۶</span>وقتی هیرودیس متوجه شد که ستاره شناسان او را فریب داده‌اند بسیار غضبناک شد و فرمان قتل عام پسران دو ساله و کمتر را در بیت لحم و تمام اطراف آن مطابق تاریخی که از ستاره شناسان جویا شده بود صادر کرد. <span class="verse-marker">۱۷</span>به این ترتیب کلماتی که به وسیله ارمیای پیامبر بیان شده بود به حقیقت پیوست: <span class="verse-marker">۱۸</span>«صدایی در رامه به گوش رسید. صدای گریه و ماتم بزرگ. راحیل برای فرزندان خود گریه می‌کرد و تسلی نمی‌پذیرفت زیرا آنها از بین رفته‌اند.» </p>
  <h3>بازگشت از مصر </h3>
  <p>
    <span class="verse-marker">۱۹</span>پس از مرگ هیرودیس، فرشته خداوند در مصر در عالم خواب به یوسف ظاهر شده <span class="verse-marker">۲۰</span>به او گفت: «برخیز و کودک و مادرش را بگیر و به سرزمین اسرائیل روانه شو زیرا آن کسانی که قصد جان کودک را داشتند مرده‌اند.» <span class="verse-marker">۲۱</span>پس او برخاسته کودک و مادرش را گرفت و به سرزمین اسرائیل برگشت. <span class="verse-marker">۲۲</span>ولی وقتی شنید که آرکلائوس به جای پدر خود هیرودیس در یهودیه به فرمانروائی رسیده است، ترسید که به آنجا برود و چون در خواب به او وحی رسید، به سرزمین جلیل رفت <span class="verse-marker">۲۳</span>و درآنجا در شهری به نام ناصره ساکن شد. بدین طریق پیشگوئی پیغمبران که گفته بودند: «او ناصری خوانده خواهد شد» تمام شد. </p>
  <a id="c3"></a>
  <h2>فصل سوم </h2>
  <h3>موعظۀ یحیای تعمید‌دهنده </h3>
  <h4>(همچنین در مرقُس ۱:‌۱‌-‌۸؛ لوقا ۳:‌۱‌-‌۱۸ و یوحنا ۱:‌۱۹‌-‌۲۸) </h4>
  <p>
    <span class="verse-marker">۱</span>در آن زمان یحیای تعمید‌دهنده در بیابان یهودیه ظاهر شد و تعلیم داده می‌گفت: <span class="verse-marker">۲</span>«توبه کنید زیرا پادشاهی آسمانی نزدیک است.» <span class="verse-marker">۳</span>یحیی همان کسی است که اشعیای نبی دربارۀ او می‌گوید: «مردی در بیابان فریاد می‌زند: راه را برای خداوند آماده سازید و مسیر او را هموار سازید.» </p>
  <p>
    <span class="verse-marker">۴</span>لباس یحیی از پشم شتر بود و کمربندی چرمی به کمر داشت و خوراکش ملخ و عسل صحرایی بود. <span class="verse-marker">۵</span>مردم از اورشلیم و تمام یهودیه و نواحی دریای اُردن پیش او می‌آمدند <span class="verse-marker">۶</span>و به گناهان خود اعتراف می‌کردند و به‌دست او در دریای اُردن تعمید می‌گرفتند. </p>
  <p>
    <span class="verse-marker">۷</span>وقتی یحیی دید بسیاری از پیروان فرقه‌های فریسی و صَدوقی برای تعمید آمده‌اند به آنها گفت: «ای مارها چه کسی شما را آگاه کرد تا از غضب آینده بگریزید؟ <span class="verse-marker">۸</span>پس اعمالی را که شایستۀ توبه باشد انجام دهید. <span class="verse-marker">۹</span>در این فکر نباشید که پدری مانند ابراهیم دارید. بدانید که خدا قادر است از این سنگ‌ها برای ابراهیم فرزندانی بیافریند. <span class="verse-marker">۱۰</span>اکنون تیشه بر ریشۀ درختان گذاشته شده و هر درختی که میوۀ خوب به بار نیاورد بریده و در آتش افگنده خواهد شد. <span class="verse-marker">۱۱</span>من شما را در آب تعمید می‌دهم و این تعمید نشانۀ توبه شماست ولی کسی که بعد از من می‌آید از من تواناتر است و من لایق آن نیستم که حتی نعلین او را بردارم. او شما را با روح‌القدس و آتش تعمید خواهد داد. <span class="verse-marker">۱۲</span>او شاخی خود را در دست گرفته و خرمن خود را پاک خواهد کرد. گندم را در انبار جمع می‌کند، ولی کاه را در آتش خاموش نشدنی خواهد سوزانید.» </p>
  <h3>تعمید عیسی </h3>
  <h4>(همچنین در مرقُس ۱:‌۹‌-‌۱۱ و لوقا ۳:‌۲۱‌-‌۲۲) </h4>
  <p>
    <span class="verse-marker">۱۳</span>در آن وقت عیسی از جلیل به دریای اُردن پیش یحیی آمد تا به دست او تعمید گیرد. <span class="verse-marker">۱۴</span>یحیی کوشش کرد عیسی از این کار بگذرد و گفت: «آیا تو پیش من می‌آئی؟ من احتیاج دارم به دست تو تعمید بگیرم.» <span class="verse-marker">۱۵</span>عیسی در جواب گفت: «بگذار فعلاً اینطور باشد، زیرا به این وسیله احکام شریعت را به جا خواهیم آورد.» پس یحیی قبول کرد. <span class="verse-marker">۱۶</span>عیسی پس از تعمید، فوراً از آب بیرون آمد. آنگاه آسمان باز شد و او روح خدا را دید که مانند کبوتری نازل شده به سوی او می‌آید. <span class="verse-marker">۱۷</span>و صدایی از آسمان شنیده شد که می‌گفت: «این است پسر عزیز من که از او خوش هستم.» </p>
  <a id="c4"></a>
  <h2>فصل چهارم </h2>
  <h3>آزمایش‌های سه‌گانه </h3>
  <h4>(همچنین در مرقُس ۱:‌۱۲‌-‌۱۳ و لوقا ۴:‌۱‌-‌۱۳) </h4>
  <p>
    <span class="verse-marker">۱</span>آنگاه روح خدا عیسی را به بیابان بُرد تا شیطان او را در مقابل وسوسه‌ها امتحان کند. <span class="verse-marker">۲</span>عیسی چهل شبانه روز، روزه گرفت و آخر گرسنه شد. <span class="verse-marker">۳</span>در آن وقت وسوسه کننده به او نزدیک شده گفت: «اگر تو پسر خدا هستی بگو این سنگ‌ها نان بشود.» <span class="verse-marker">۴</span>عیسی در جواب گفت: «نوشته شده است: زندگی انسان فقط بسته به نان نیست، بلکه به هر کلمه‌ای که خدا می‌فرماید.» <span class="verse-marker">۵</span>آنگاه شیطان او را به بیت‌المقدس برده بر روی بام عبادتگاه، قرار داد <span class="verse-marker">۶</span>و به او گفت: «اگر تو پسر خدا هستی خود را از اینجا به پایین بینداز زیرا نوشته شده است: او به فرشتگان خود فرمان خواهد داد و آنها تو را بر روی دست خواهند برد مبادا پایت به سنگی بخورد.» <span class="verse-marker">۷</span>عیسی جواب داد: «همچنین نوشته شده است: خداوند، خدای خود را امتحان نکن.» <span class="verse-marker">۸</span>بار دیگر شیطان او را بر بالای کوه بسیار بلندی برد و تمامی ممالک جهان و شکوه و جلال آن‌ها را به او نشان داد <span class="verse-marker">۹</span>و گفت: «اگر پیش من سجده کنی و مرا بپرستی، همۀ اینها را به تو خواهم داد.» <span class="verse-marker">۱۰</span>عیسی به او فرمود: «دور شو، ای شیطان، نوشته شده است: باید خداوند، خدای خود را بپرستی و فقط او را خدمت نمایی.» </p>
  <p>
    <span class="verse-marker">۱۱</span>آنگاه شیطان عیسی را ترک نمود و فرشتگان آمده او را خدمت کردند. </p>
  <h3>شروع کار عیسی در جلیل </h3>
  <h4>(همچنین در مرقُس ۱:‌۱۴‌-‌۱۵ و لوقا ۴:‌۱۴‌-‌۱۵) </h4>
  <p>
    <span class="verse-marker">۱۲</span>وقتی عیسی شنید که یحیی توقیف شده است به ولایت جلیل رفت. <span class="verse-marker">۱۳</span>ولی در شهر ناصره نماند، بلکه به کپرناحوم که در کنار بحیره جلیل و در ناحیه زبولون و نفتالی واقع است رفت و در آنجا پایید. <span class="verse-marker">۱۴</span>و به این صورت سخنان اشعیای نبی تمام شد که می‌فرماید: <span class="verse-marker">۱۵</span>«زبولون و نفتالی، سرزمین‌هایی که طرف بحیره و آن سوی اُردن هستند. جلیل در قسمت بیگانگان. <span class="verse-marker">۱۶</span>قومی که در تاریکی به سر می‌برند نور عظیمی خواهند دید و بر آنهای که در سایۀ مرگ ساکنند نوری خواهد درخشید.» </p>
  <p>
    <span class="verse-marker">۱۷</span>عیسی از آن روز به اعلام پیام خود پرداخت و گفت: «توبه کنید زیرا پادشاهی آسمانی نزدیک است.» </p>
  <h3>دعوت چهار ماهیگیر </h3>
  <h4>(همچنین در مرقُس ۱:‌۱۶‌-‌۲۰ و لوقا ۵:‌۱‌-‌۱۱) </h4>
  <p>
    <span class="verse-marker">۱۸</span>وقتی عیسی در لب بحیرۀ جلیل قدم می‌زد دو برادر یعنی شمعون ملقب به پِترُس و برادرش اندریاس را دید که تور به دریا می‌انداختند زیرا آن‌ها ماهیگیر بودند. <span class="verse-marker">۱۹</span>عیسی به ایشان فرمود: «دنبال من بیایید تا شما را صیاد مردم بسازم.» <span class="verse-marker">۲۰</span>آن دو نفر فوراً تورهای خود را گذاشته به دنبال او رفتند. </p>
  <p>
    <span class="verse-marker">۲۱</span>عیسی از آنجا قدری پیشتر رفت و دو برادر دیگر یعنی یعقوب پسر زَبدی و برادرش یوحنا را دید که با پدر خود زَبدی در کشتی نشسته مشغول آماده کردن تورهای خود بودند. عیسی آن‌ها را پیش خود خواست <span class="verse-marker">۲۲</span>و آن‌ها فوراً کشتی و پدر خود را ترک کرده به دنبال او رفتند. </p>
  <h3>تعالیم و خدمات عیسی </h3>
  <h4>(همچنین در لوقا ۶:‌۱۷‌-‌۱۹) </h4>
  <p>
    <span class="verse-marker">۲۳</span>عیسی در تمام جلیل می‌گشت، در کنیسه‌های آن‌ها تعلیم می‌داد و مژدۀ پادشاهی خدا را اعلام می‌کرد و بیماری‌ها و ناخوشی‌های مردم را شفا می‌بخشید. <span class="verse-marker">۲۴</span>او در تمام سوریه شهرت یافت و تمام کسانی را که به انواع امراض و دردها مبتلا بودند و دیوانگان و میرگی‌داران و شلان را نزد او می‌آوردند و او آنها را شفا می‌بخشید. <span class="verse-marker">۲۵</span>جمعیت زیادی نیز از جلیل و دکاپولس، از اورشلیم و یهودیه و از آن سوی اُردن به دنبال او روانه شدند. </p>
  <a id="c5"></a>
  <h2>فصل پنجم </h2>
  <h3>موعظۀ سر کوه </h3>
  <p>
    <span class="verse-marker">۱</span>وقتی عیسی جمعیت زیادی را دید، به بالای کوهی رفت و در آنجا نشست و شاگردانش به نزد او آمدند <span class="verse-marker">۲</span>و او دهان خود را باز کرده به آنها چنین تعلیم داد: </p>
  <h3>خوشبختی واقعی </h3>
  <h4>(همچنین در لوقا ۶:‌۲۰‌-‌۲۳) </h4>
  <p>
    <span class="verse-marker">۳</span>«خوشا بحال کسانی که از فقر روحانی خود آگاهند، زیرا پادشاهی آسمانی از ایشان است. </p>
  <p>
    <span class="verse-marker">۴</span>خوشا بحال ماتم‌زدگان، زیرا ایشان تسلی خواهند یافت. </p>
  <p>
    <span class="verse-marker">۵</span>خوشا بحال فروتنان، زیرا ایشان وارث زمین خواهند شد. </p>
  <p>
    <span class="verse-marker">۶</span>خوشا بحال کسانی که گرسنه و تشنۀ عدالت هستند، زیرا ایشان سیر خواهند شد. </p>
  <p>
    <span class="verse-marker">۷</span>خوشا بحال رحم‌کنندگان، زیرا ایشان رحمت خواهند یافت. </p>
  <p>
    <span class="verse-marker">۸</span>خوشا بحال پاکدلان، زیرا ایشان خدا را خواهند دید. </p>
  <p>
    <span class="verse-marker">۹</span>خوشا بحال صلح‌کنندگان، زیرا ایشان فرزندان خدا خوانده خواهند شد. </p>
  <p>
    <span class="verse-marker">۱۰</span>خوشا بحال کسانی که در راه عدالت جفا می‌بینند، زیرا پادشاهی آسمانی از ایشان است. </p>
  <p>
    <span class="verse-marker">۱۱</span>خوش حال باشید اگر به خاطر من شما را خوار می‌سازند و جفا می‌رسانند و به ناحق هرگونه تهمت به شما می‌زنند. <span class="verse-marker">۱۲</span>خوشحال باشید و بسیار خوشی کنید، زیرا اجر شما در آسمان بزرگ است، چون همینطور به انبیای پیش از شما نیز جفا می‌رسانیدند. </p>
  <h3>نمک و نور </h3>
  <h4>(همچنین در مرقُس ۹:‌۵۰ و لوقا ۱۴:‌۳۴‌-‌۳۵) </h4>
  <p>
    <span class="verse-marker">۱۳</span>شما نمک دنیا هستید ولی هرگاه نمک مزۀ خود را از دست بدهد، چگونه می‌توان آن را بار دیگر نمکین ساخت؟ دیگر مصرفی ندارد، جز آنکه بیرون ریخته پایمال مردم شود. </p>
  <p>
    <span class="verse-marker">۱۴</span>شما نور دنیا هستید. نمی‌توان شهری را که بر کوهی ساخته شده است، پنهان کرد. <span class="verse-marker">۱۵</span>هیچ کس چراغ روشن نمی‌کند که آن را زیر سرپوش بگذارد، بلکه آن را بر چراغ‌دان قرار می‌دهد تا به تمام ساکنان خانه نور دهد. <span class="verse-marker">۱۶</span>پس بگذارید نور شما همینطور در برابر مردم بدرخشد تا کارهای نیک شما را ببینند و پدر آسمانی شما را تمجید نمایند. </p>
  <h3>شریعت </h3>
  <p>
    <span class="verse-marker">۱۷</span>فکر نکنید که من آمده‌ام تا تورات و نوشته‌های انبیا را منسوخ و باطل نمایم. نیامده‌ام تا منسوخ کنم، بلکه تا آن‌ها را تمام کنم. <span class="verse-marker">۱۸</span>بیقین بدانید که تا آسمان و زمین بر جای هستند، هیچ حرف و نقطه‌ای از تورات از بین نخواهد رفت تا همۀ آن تمام شود. <span class="verse-marker">۱۹</span>پس هرگاه کسی حتی کوچکترین احکام شریعت را بشکند و به دیگران چنین تعلیم دهد در پادشاهی آسمانی پست‌ترین آدم شمرده خواهد شد. حال آنکه هر کس شریعت را اجرا کند و به دیگران نیز چنین تعلیم دهد، در پادشاهی آسمانی بزرگ خوانده خواهد شد. <span class="verse-marker">۲۰</span>بدانید که تا عدالت شما از عدالت معلمان شریعت و پیروان فرقۀ فریسی بیشتر نباشد، به داخل پادشاهی آسمانی نخواهید شد. </p>
  <h3>خشم و غضب </h3>
  <p>
    <span class="verse-marker">۲۱</span>شنیده‌اید که در قدیم به مردم گفته شد: «قتل نکن و هر کس مرتکب قتل شود ملامت خواهد شد.» <span class="verse-marker">۲۲</span>اما من به شما می‌گویم: هر کس نسبت به برادر خود عصبانی شود، ملامت خواهد شد و هر که برادر خود را «ابله» بخواند، به محکمه برده خواهد شد و اگر او را «احمق» بخواند مستوجب آتش جهنم خواهد بود. <span class="verse-marker">۲۳</span>پس اگر هدیۀ خود را به قربانگاه ببری و در آنجا به خاطر بیاوری که برادرت از تو شکایتی دارد، <span class="verse-marker">۲۴</span>هدیه خود را پیش قربانگاه بگذار و اول برو با برادر خود آشتی کن و آنگاه برگرد و هدیه خویش را تقدیم کن. </p>
  <p>
    <span class="verse-marker">۲۵</span>با مدعی خود وقتی که هنوز در راه محکمه هستی صلح نما مبادا آن مدعی تو را به دست قاضی بسپارد و قاضی تو را به دست عسکر بدهد و به زندان بیفتی. <span class="verse-marker">۲۶</span>به راستی به شما می‌گویم تا پول آخر جیب خود را خرچ نکرده باشی، بیرون نخواهی آمد. </p>
  <h3>زنا </h3>
  <p>
    <span class="verse-marker">۲۷</span>شنیده‌اید که گفته شده است: «زنا نکن.» <span class="verse-marker">۲۸</span>اما من به شما می‌گویم: هرگاه مردی از روی شهوت به زنی ببیند در دل خود با او زنا کرده است. <span class="verse-marker">۲۹</span>پس اگر چشم راست تو باعث گمراهی تو می‌شود، آن را بکش و دور‌انداز؛ زیرا بهتر است که عضوی از بدن خود را از دست بدهی تا اینکه با تمام بدن به جهنم افگنده شوی. <span class="verse-marker">۳۰</span>اگر دست راستت تو را گمراه می‌سازد، آن را ببر و دور انداز؛ زیرا بهتر است که عضوی از بدن خود را از دست بدهی تا اینکه با تمام بدن به جهنم بیفتی. </p>
  <h3>طلاق </h3>
  <h4>(همچنین در متی ۱۹:‌۹؛ مرقُس ۱۰:‌۱۱‌-‌۱۲ و لوقا ۱۶:‌۱۸) </h4>
  <p>
    <span class="verse-marker">۳۱</span>همچنین گفته شده است: «هر مردی که زن خود را طلاق دهد، باید طلاقنامه‌ای به او بدهد.» <span class="verse-marker">۳۲</span>اما من به شما می‌گویم: هر کسی که زن خود را جز به علت زنا طلاق دهد، او را به زناکاری می‌کشاند و هرکس با چنین زنی ازدواج نماید، زنا می‌کند. </p>
  <h3>سوگند خوردن </h3>
  <p>
    <span class="verse-marker">۳۳</span>همچنین شنیده‌اید که در قدیم به مردم گفته شد: «قسم دروغ نخور و به هر سوگندی که به نام خداوند یاد کرده‌ای عمل نما.» <span class="verse-marker">۳۴</span>اما من می‌گویم: به هیچ وجه قسم یاد نکن، نه به آسمان زیرا که عرش خدا است، <span class="verse-marker">۳۵</span>نه به زمین زیرا که پای‌انداز اوست، نه به اورشلیم زیرا که شهر آن پادشاه بزرگ است <span class="verse-marker">۳۶</span>و نه به سر خود، زیرا قادر نیستی مویی از آن را سیاه یا سفید کنی. <span class="verse-marker">۳۷</span>پس سخن شما فقط بلی یا نه باشد. زیاده بر این از شیطان است. </p>
  <h3>انتقام </h3>
  <h4>(همچنین در لوقا ۶:‌۲۹‌-‌۳۰) </h4>
  <p>
    <span class="verse-marker">۳۸</span>شنیده‌اید که گفته شده است: «چشم به عوض چشم و دندان به عوض دندان.» <span class="verse-marker">۳۹</span>اما من به شما می‌گویم: به کسی که به تو بدی می‌کند بدی نکن و اگر کسی بر گونۀ راست تو سیلی می‌زند، گونۀ دیگر خود را بطرف او بگردان. <span class="verse-marker">۴۰</span>هرگاه کسی تو را برای گرفتن پیراهنت به محکمه بکشاند، کرتی خود را هم به او ببخش. <span class="verse-marker">۴۱</span>هرگاه شخصی تو را به پیمودن یک کیلومتر راه مجبور نماید دو کیلومتر با او برو. <span class="verse-marker">۴۲</span>به کسی که از تو چیزی می‌خواهد ببخش و از کسی که تقاضای قرض می‌کند، روی نگردان. </p>
  <h3>مهربانی با دشمنان </h3>
  <h4>(همچنین در لوقا ۶:‌۲۷‌-‌۲۸ و ۳۲‌-‌۳۶) </h4>
  <p>
    <span class="verse-marker">۴۳</span>شنیده‌اید که گفته شده است: «همسایۀ خود را دوست بدار و با دشمن خویش دشمنی کن.» <span class="verse-marker">۴۴</span>اما من به شما می‌گویم: دشمنان خود را دوست بدارید و برای کسانی که به شما جفا می‌رسانند دعا کنید. <span class="verse-marker">۴۵</span>به این وسیله شما فرزندان پدر آسمانی خود خواهید شد، چون آفتاب او بر بدان و نیکان یک قسم می‌تابد و باران او بر درستکاران و بدکاران یک قسم می‌بارد. <span class="verse-marker">۴۶</span>اگر فقط کسانی را دوست بدارید که شما را دوست دارند، چه اجری دارید؟ مگر جزیه‌گیران و سود‌خواران همین کار را نمی‌کنند؟ <span class="verse-marker">۴۷</span>اگر فقط به دوستان خود سلام کنید چه کار فوق‌العاده‌ای کرده‌اید؟ مگر بی‌دینان همین کار را نمی‌کنند؟ <span class="verse-marker">۴۸</span>پس شما کامل باشید همانطور که پدر آسمانی شما کامل است. </p>
  <a id="c6"></a>
  <h2>فصل ششم </h2>
  <h3>صدقه دادن </h3>
  <p>
    <span class="verse-marker">۱</span>هوشیار باشید که کار‌های نیک خود را برای جلب توجه مردم پیش چشم دیگران انجام ندهید زیرا اگر چنین کنید، هیچ اجری نزد پدر آسمانی خود ندارید. <span class="verse-marker">۲</span>پس هرگاه صدقه می‌دهی آن را با دُهل و سُرنا اعلام نکن، چنانکه منافقان در کنیسه‌ها و سرکها می‌کنند تا مورد ستایش مردم قرار بگیرند. بیقین بدانید که آنها اجر خود را یافته‌اند! <span class="verse-marker">۳</span>و اما تو، هرگاه صدقه می‌دهی نگذار دست چپ تو از آنچه دست راستت می‌کند آگاه شود. <span class="verse-marker">۴</span>از صدقه دادن تو کسی باخبر نشود و پدری که هیچ چیز از نظر او پنهان نیست اجر تو را خواهد داد. </p>
  <h3>دعا </h3>
  <h4>(همچنین در لوقا ۱۱:‌۲‌-‌۴) </h4>
  <p>
    <span class="verse-marker">۵</span>وقتی دعا می‌کنید مانند منافقان نباشید. آنها دوست دارند در کنیسه‌ها و گوشه‌های سرکها بایستند و دعا بخوانند تا مردم آنها را ببینند. یقین بدانید که آن‌ها اجر خود را یافته اند! <span class="verse-marker">۶</span>هرگاه تو دعا می‌کنی به اندرون خانۀ خود برو، در را ببند و در خلوت، در حضور پدر نادیدۀ خود دعا کن و پدری که هیچ چیز از نظر او پنهان نیست اجر تو را خواهد داد. <span class="verse-marker">۷</span>در وقت دعا مانند دیگران وِردهای باطل را تکرار نکنید، آنها گمان می‌کنند با تکرار زیاد، دعای شان مستجاب می‌شود. <span class="verse-marker">۸</span>پس مثل ایشان نباشید زیرا پدر شما احتیاجات شما را پیش از آنکه از او بخواهید می‌داند. <span class="verse-marker">۹</span>پس شما اینطور دعا کنید: </p>
  <p class="indented">«ای پدر آسمانی ما، نام تو مقدس باد. <span class="verse-marker">۱۰</span>پادشاهی تو بیاید. ارادۀ تو همانطور که در آسمان اجرا می‌شود، در زمین نیز اجرا شود. <span class="verse-marker">۱۱</span>نان روزانۀ ما را امروز به ما بده. <span class="verse-marker">۱۲</span>خطایای ما را ببخش، چنانکه ما نیز کسانی را که به ما خطا کرده‌اند می‌بخشیم. <span class="verse-marker">۱۳</span>ما را از وسوسه‌ها دور نگه‌دار و از شریر رهایی ده، زیرا پادشاهی و قدرت و جلال تا ابدالآباد از تو است. آمین.» </p>
  <p>
    <span class="verse-marker">۱۴</span>چون اگر شما خطایای دیگران را ببخشید پدر آسمانی شما نیز شما را خواهد بخشید. <span class="verse-marker">۱۵</span>اما اگر شما مردم را نبخشید پدر آسمانی شما نیز خطایای شما را نخواهد بخشید. </p>
  <h3>روزه </h3>
  <p>
    <span class="verse-marker">۱۶</span>وقتی روزه می‌گیرید مانند منافقان، خود را افسرده نشان ندهید. آنها چهره‌های خود را تغییر می‌دهند تا روزه‌دار بودن خود را به رُخ دیگران بکشند. بیقین بدانید که آن‌ها اجر خود را یافته‌اند! <span class="verse-marker">۱۷</span>اما تو وقتی روزه می‌گیری، سرت را چرب کن و صورت خود را بشوی <span class="verse-marker">۱۸</span>تا مردم از روزۀ تو با خبر نشوند، بلکه فقط پدر تو که در نهان است آن را بداند و پدری که هیچ چیز از نظر او پنهان نیست اجر تو را خواهد داد. </p>
  <h3>گنج آسمانی </h3>
  <h4>(همچنین در لوقا ۱۲:‌۴۳‌-‌۴۴) </h4>
  <p>
    <span class="verse-marker">۱۹</span>گنج‌های خود را بر روی زمین، جایی که کُویه و زنگ به آن زیان می‌رساند و دزدان نقب‌زده آن را می‌دزدند، ذخیره نکنید. <span class="verse-marker">۲۰</span>بلکه گنج‌های خود را در عالم بالا، یعنی در جایی که کُویه و زنگ به آن آسیبی نمی‌رسانند و دزدان نقب نمی‌زنند و آن را نمی‌دزدند، ذخیره کنید. <span class="verse-marker">۲۱</span>زیرا هرجا گنج تو است، دل تو نیز در آنجا خواهد بود. </p>
  <h3>چراغ بدن </h3>
  <h4>(همچنین در لوقا ۱۱:‌۳۴‌-‌۳۶) </h4>
  <p>
    <span class="verse-marker">۲۲</span>چراغ بدن، چشم است. اگر چشم تو سالم باشد، تمام وجودت روشن است <span class="verse-marker">۲۳</span>اما اگر چشم تو سالم نباشد تمام وجودت در تاریکی خواهد بود. پس اگر آن نوری که در تو است ظلمت باشد، آن چه ظلمت بزرگی خواهد بود! </p>
  <h3>خدا و دارایی </h3>
  <h4>(همچنین در لوقا ۱۶:‌۱۳ و ۱۲:‌۲۲‌-‌۳۱) </h4>
  <p>
    <span class="verse-marker">۲۴</span>هیچ کس نمی‌تواند بندۀ دو ارباب باشد چون یا از اولی بدش می‌آید و دومی را دوست دارد و یا به اولی ارادت پیدا می‌کند و دومی را حقیر می‌شمارد. شما نمی‌توانید هم بندۀ خدا باشید و هم در بند مال. </p>
  <p>
    <span class="verse-marker">۲۵</span>بنابر این به شما می‌گویم: برای زندگی خود تشویش نکنید، که چه بخورید و یا چه بنوشید و نه برای بدن خود که چه بپوشید، زیرا زندگی از غذا و بدن از لباس مهمتر است. <span class="verse-marker">۲۶</span>پرندگان را ببینید: آن‌ها نه می‌کارند، نه درو می‌کنند و نه در انبارها ذخیره می‌کنند، ولی پدر آسمانی شما روزی آن‌ها را می‌دهد. مگر ارزش شما به مراتب از آن‌ها بیشتر نیست؟ <span class="verse-marker">۲۷</span>کدام یک از شما می‌تواند با نگرانی ساعتی به عمر خود بیافزاید؟ </p>
  <p>
    <span class="verse-marker">۲۸</span>چرا برای لباس تشویش می‌کنید؟ سوسن‌های صحرا را ببینید چگونه نمو می‌کنند، آن‌ها نه زحمت می‌کشند و نه می‌ریسند. <span class="verse-marker">۲۹</span>ولی بدانید که حتی سلیمان هم با آن همه حشمت و جلال مثل یکی از آن‌ها آراسته نشد. <span class="verse-marker">۳۰</span>پس اگر خدا علف صحرا را که امروز هست و فردا به تنور ریخته می‌شود این طور می‌آراید، آیا شما را، ای کم‌ایمانان، به مراتب بهتر نخواهد پوشانید! <span class="verse-marker">۳۱</span>پس پریشان نباشید و نگویید: «چه بخوریم؟»، «چه بنوشیم؟» و یا «چه بپوشیم؟» <span class="verse-marker">۳۲</span>تمام ملتهای دنیا برای به‌دست آوردن این چیز‌ها تلاش می‌کنند، اما پدر آسمانی شما می‌داند که شما به همه این چیزها احتیاج دارید. <span class="verse-marker">۳۳</span>اول پادشاهی خدا و عدالت او را بطلبید، و همۀ این چیز‌ها نیز به شما داده خواهد شد. <span class="verse-marker">۳۴</span>پس نگران فردا نباشید، نگرانی فردا برای فرداست و بدی امروز برای امروز کافی است. </p>
  <a id="c7"></a>
  <h2>فصل هفتم </h2>
  <h3>قضاوت دربارۀ دیگران </h3>
  <h4>(همچنین در لوقا ۶:‌۳۷‌-‌۳۸ و ۴۱‌-‌۴۲) </h4>
  <p>
    <span class="verse-marker">۱</span>دیگران را بد نگویید تا شما را بد نگویند. <span class="verse-marker">۲</span>همانطور که شما دیگران را ملامت می‌کنید خود تان نیز ملامت خواهید شد. با هر پیمانه‌ای که به دیگران بدهید، با همان پیمانه عوض خواهید گرفت. <span class="verse-marker">۳</span>چرا پَرِ کاهی را که در چشم برادرت هست می‌بینی، ولی در فکر چوب بزرگی که در چشم خود داری نیستی؟ <span class="verse-marker">۴</span>یا چگونه جرأت می‌کنی به برادر خود بگویی: «اجازه بده پَرِ کاه را از چشمت بیرون آورم» حال آنکه خودت چوب بزرگی در چشم داری. <span class="verse-marker">۵</span>ای منافق، اول آن چوب بزرگ را از چشم خود بیرون بیاور و آنگاه درست خواهی دید که پَرِ کاه را از چشم برادرت بیرون بیاوری. </p>
  <p>
    <span class="verse-marker">۶</span>آنچه مقدس است به سگان ندهید و مرواریدهای خود را پیش خوک‌ها نریزید. مبادا آن‌ها را زیر پا لگدمال کنند و برگشته شما را بدَرَند. </p>
  <h3>خواستن، جستجو کردن و کوبیدن </h3>
  <h4>(همچنین در لوقا ۱۱:‌۹‌-‌۱۳) </h4>
  <p>
    <span class="verse-marker">۷</span>بخواهید، به شما داده خواهد شد. بجویید، پیدا خواهید کرد. بکوبید، در به روی تان باز خواهد شد. <span class="verse-marker">۸</span>چون هرکه بخواهد به‌دست می‌آورد و هر که بجوید پیدا می‌کند و هرکه بکوبد، در برویش باز می‌شود. <span class="verse-marker">۹</span>آیا کسی در میان شما هست که وقتی پسرش از او نان بخواهد، سنگی به او بدهد؟ <span class="verse-marker">۱۰</span>و یا وقتی ماهی می‌خواهد ماری در دستش بگذارد؟ <span class="verse-marker">۱۱</span>پس اگر شما که انسان‌های گناهکاری هستید، می‌دانید چگونه باید چیزهای خوب را به فرزندان خود بدهید، چقدر بیشتر پدر آسمانی شما چیزهای نیکو را به آنهای که از او تقاضا می‌کنند عطا خواهد فرمود! </p>
  <p>
    <span class="verse-marker">۱۲</span>با دیگران همانطور رفتار کنید که می‌خواهید آن‌ها با شما رفتار کنند. این است خلاصۀ تورات و نوشته‌های انبیا. </p>
  <h3>راه زندگی </h3>
  <h4>(همچنین در لوقا ۱۴:‌۲۴) </h4>
  <p>
    <span class="verse-marker">۱۳</span>از دروازۀ تنگ داخل شوید، زیرا دروازه‌ای که بزرگ و راهی که وسیع است به هلاکت منتهی می‌شود و کسانی که این راه را می‌پیمایند، بسیارند. <span class="verse-marker">۱۴</span>اما دروازه‌ای که به زندگی منتهی می‌شود تنگ و راهش مشکل است و یابندگان آن هم، کم هستند. </p>
  <h3>درخت و میوه آن </h3>
  <h4>(همچنین در لوقا ۶:‌۴۳‌-‌۴۴) </h4>
  <p>
    <span class="verse-marker">۱۵</span>از انبیای دروغین احتیاط کنید که در لباس میش به نزد شما می‌آیند، ولی در باطن گرگان درنده‌اند. <span class="verse-marker">۱۶</span>آنها را از اعمال شان خواهید شناخت. آیا می‌توان از بوتۀ خار انگور و از خاربن انجیر چید؟ <span class="verse-marker">۱۷</span>همینطور درخت خوب میوه نیکو ببار می‌آورد و درخت بد میوه بد. <span class="verse-marker">۱۸</span>درخت نیکو نمی‌تواند میوه بد ببار آورد و نه درخت بد میوۀ نیکو. <span class="verse-marker">۱۹</span>درختی که میوۀ خوب ببار نیاورد آن را می‌بُرند و در آتش می‌اندازند. <span class="verse-marker">۲۰</span>بنابر این شما آن‌ها را از میوه‌های شان خواهید شناخت. </p>
  <h3>شما را نمی‌شناسم </h3>
  <h4>(همچنین در لوقا ۱۳:‌۲۵‌-‌۲۷) </h4>
  <p>
    <span class="verse-marker">۲۱</span>نه هرکس که مرا «خداوندا، خداوندا» خطاب کند داخل پادشاهی آسمانی می‌شود، بلکه کسی که ارادۀ پدر آسمانی مرا به انجام برساند. <span class="verse-marker">۲۲</span>وقتی آن روز برسد بسیاری به من خواهند گفت: «خداوندا، خداوندا، آیا به نام تو نبوّت نکردیم و به نام تو سخن نگفتیم؟ آیا با ذکر نام تو ارواح ناپاک را بیرون نراندیم؟ و به نام تو معجزات بسیار نکردیم؟» <span class="verse-marker">۲۳</span>آنگاه واضعاً به آنها خواهم گفت: «من هرگز شما را نمی‌شناسم. از من دور شوید، ای بدکاران.» </p>
  <h3>دو خانه </h3>
  <h4>(همچنین در لوقا ۶:‌۴۷‌-‌۴۹) </h4>
  <p>
    <span class="verse-marker">۲۴</span>پس کسی که سخنان مرا می‌شنود و به آن‌ها عمل می‌کند، مانند شخص دانایی است که خانۀ خود را بر سنگ ساخت. <span class="verse-marker">۲۵</span>باران بارید، سیل جاری شد و باد وزیده بر آن خانه زورآور گردید، اما آن خانه خراب نشد زیرا تهداب آن بر روی سنگ بود. <span class="verse-marker">۲۶</span>اما هر که سخنان مرا بشنود و به آن‌ها عمل نکند مانند شخص نادانی است که خانۀ خود را بر روی ریگ ساخت. <span class="verse-marker">۲۷</span>باران بارید، سیل جاری شد و باد وزیده به آن خانه زورآورگردید و آن خانه ویران شد و چه خرابی بزرگی بود!» </p>
  <p>
    <span class="verse-marker">۲۸</span>وقتی عیسی این سخنان را به پایان رسانید مردم از تعالیم او حیران شدند <span class="verse-marker">۲۹</span>زیرا او بر خلاف روش علمای دین، با اختیار و قدرت به آنها تعلیم می‌داد. </p>
  <a id="c8"></a>
  <h2>فصل هشتم </h2>
  <h3>شفای جذامی </h3>
  <h4>(همچنین در مرقُس ۱:‌۴۰‌-‌۴۵ و لوقا ۵:‌۱۲‌-‌۱۶) </h4>
  <p>
    <span class="verse-marker">۱</span>وقتی عیسی از کوه پایین آمد جمعیت زیادی پشت سر او حرکت کرد. <span class="verse-marker">۲</span>در این هنگام یک نفر جذامی به او نزدیک شد و پیش او به خاک افتاده گفت: ای آقا، اگر بخواهی می‌توانی مرا پاک سازی. <span class="verse-marker">۳</span>عیسی دست خود را دراز کرده او را لمس نمود و گفت: «البته می‌خواهم، پاک شو» و فوراً آن مرد از جذام خود شفا یافت. <span class="verse-marker">۴</span>آنگاه عیسی به او فرمود: «احتیاط کن که چیزی به کسی نگویی، بلکه برو و خودت را به کاهن نشان بده و به خاطر شفای خود هدیه‌ای را که موسی مقرر کرده است تقدیم کن تا آن‌ها شفای تو را تصدیق نمایند.» </p>
  <h3>شفای خادم یک صاحب‌منصب رومی </h3>
  <h4>(همچنین در لوقا ۷:‌۱‌-‌۱۰) </h4>
  <p>
    <span class="verse-marker">۵</span>در آن وقت که عیسی به کپرناحوم داخل می‌شد، یک صاحب‌منصب رومی پیش آمد و با زاری به او گفت: <span class="verse-marker">۶</span>«ای آقا، غلام من کرخت در خانه افتاده است و سخت درد می‌کشد.» <span class="verse-marker">۷</span>عیسی فرمود: «من می‌آیم و او را شفا می‌دهم.» <span class="verse-marker">۸</span>اما آن صاحب‌منصب در جواب گفت: «ای آقا، من لایق آن نیستم که تو به زیر سقف خانه من بیایی. فقط امر کن و غلام من شفا خواهد یافت. <span class="verse-marker">۹</span>چون خود من یک مأمور هستم و عساکر هم زیردست خویش دارم. وقتی به یکی می‌گویم «برو» می‌رود و به دیگری می‌گویم «بیا» می‌آید و وقتی به نوکر خود می‌گویم: «این کار را بکن» می‌کند.» <span class="verse-marker">۱۰</span>عیسی از شنیدن این سخنان تعجب کرد و به مردمی که به دنبال او آمده بودند فرمود: «به شما می‌گویم که من چنین ایمانی در میان قوم اسرائیل هم ندیده‌ام. <span class="verse-marker">۱۱</span>بدانید که بسیاری از مشرق و مغرب آمده با ابراهیم و اسحاق و یعقوب در پادشاهی آسمانی بر سر یک دسترخوان خواهند نشست <span class="verse-marker">۱۲</span>اما کسانی که برای این پادشاهی تولد یافتند به بیرون در ظلمت، جایی که گریه و دندان بر هم ساییدن است، افگنده خواهند شد.» <span class="verse-marker">۱۳</span>سپس عیسی به آن صاحب‌منصب گفت: «برو، مطابق ایمانت به تو داده شود.» در همان لحظه غلام او شفا یافت. </p>
  <h3>شفای بیماران </h3>
  <h4>(همچنین در مرقُس ۱:‌۲۹‌-‌۳۴ و لوقا ۴:‌۳۸‌-‌۴۱) </h4>
  <p>
    <span class="verse-marker">۱۴</span>وقتی عیسی به خانه پِترُس رفت، خشوی پِترُس را دید که در بستر خوابیده است و تب دارد. <span class="verse-marker">۱۵</span>عیسی دست او را لمس کرد. تب او قطع شد و برخاسته به پذیرایی عیسی پرداخت. <span class="verse-marker">۱۶</span>همینکه غروب شد، بسیاری از دیوانگان را نزد او آوردند و او با گفتن یک کلمه ارواح ناپاک را بیرون می‌کرد و تمام بیماران را شفا می‌داد <span class="verse-marker">۱۷</span>تا پیشگویی اشعیای نبی تمام شود که گفته بود: «او ضعف‌های ما را برداشت و مرض‌های ما را از ما دور ساخت.» </p>
  <h3>پیروی از مسیح </h3>
  <h4>(همچنین در لوقا ۹:‌۵۷‌-‌۶۲) </h4>
  <p>
    <span class="verse-marker">۱۸</span>عیسی جمعیتی را که به دورش جمع شده بودند دید و به شاگردان خود امر کرد که به طرف دیگر بحیره بروند. <span class="verse-marker">۱۹</span>یکی از علمای دین یهود پیش آمده گفت: «ای استاد، هرجا که بروی به دنبال تو می‌آیم.» <span class="verse-marker">۲۰</span>عیسی در جواب گفت: «روباهان برای خود لانه و پرندگان برای خود آشیانه دارند، اما پسر انسان جایی ندارد که در آن بیارامد.» <span class="verse-marker">۲۱</span>یکی دیگر از پیروان او به او گفت: «ای آقا، اجازه بده اول بروم و پدرم را به خاک بسپارم.» <span class="verse-marker">۲۲</span>عیسی جواب داد: «به دنبال من بیا و بگذار مردگان، مردگان خود را دفن کنند.» </p>
  <h3>آرام ساختن بحیرۀ طوفانی </h3>
  <h4>(همچنین در مرقُس ۴:‌۳۵‌-‌۴۱ و لوقا ۸:‌۲۲‌-‌۲۵) </h4>
  <p>
    <span class="verse-marker">۲۳</span>عیسی سوار کشتی شد و شاگردانش هم با او حرکت کردند. <span class="verse-marker">۲۴</span>ناگهان طوفانی در بحیره برخاست بطوری که امواج، کشتی را پُر می‌ساخت، ولی عیسی در خواب بود. <span class="verse-marker">۲۵</span>پس شاگردان آمده او را بیدار کردند و با فریاد گفتند: «ای خداوند، ما را نجات بده، ما هلاک می‌شویم.» <span class="verse-marker">۲۶</span>عیسی گفت: «ای کم ایمانان، چرا اینقدر می‌ترسید؟» و سپس برخاسته با تندی به باد و بحیره فرمان داد و بحیره کاملاً آرام شد. <span class="verse-marker">۲۷</span>شاگردان از آنچه واقع شد حیران شده گفتند: «این چگونه شخصی است که باد و بحیره هم از او اطاعت می‌کنند؟» </p>
  <h3>شفای دو دیوانه </h3>
  <h4>(همچنین در مرقُس ۵:‌۱‌-‌۲۰ و لوقا ۸:‌۲۶‌-‌۳۹) </h4>
  <p>
    <span class="verse-marker">۲۸</span>هنگامی که عیسی به آن طرف بحیره به سرزمین جَدَریان رسید دو دیوانه از میان قبرها بیرون آمده با او روبرو شدند. آن‌ها آنقدر خطرناک بودند، که هیچکس جرأت نداشت از آنجا عبور کند. <span class="verse-marker">۲۹</span>آن دو نفر با فریاد گفتند: «ای پسر خدا، با ما چه کار داری؟ آیا به اینجا آمده‌ای تا ما را پیش از وقت عذاب دهی؟» <span class="verse-marker">۳۰</span>قدری دورتر از آن محل، یک گلۀ بزرگ خوک مشغول چریدن بود <span class="verse-marker">۳۱</span>و ارواح ناپاک از عیسی خواهش کرده گفتند: «اگر می‌خواهی ما را بیرون برانی، ما را به داخل آن گلۀ خوک بفرست.» <span class="verse-marker">۳۲</span>عیسی فرمود: «بروید» پس آن‌ها بیرون آمده به داخل خوک‌ها رفتند. تمام آن گله از بالای تپه به بحیره هجوم بردند و در آب هلاک شدند. </p>
  <p>
    <span class="verse-marker">۳۳</span>خوک‌بانان پا به فرار گذاشته به شهر رفتند و تمام داستان و ماجرای دیوانگان را برای مردم نقل کردند. <span class="verse-marker">۳۴</span>در نتیجه تمام مردم شهر برای دیدن عیسی بیرون آمدند و وقتی او را دیدند از او تقاضا کردند که آن ناحیه را ترک نماید. </p>
  <a id="c9"></a>
  <h2>فصل نهم </h2>
  <h3>شفای یک شل </h3>
  <h4>(همچنین در مرقُس ۲:‌۱‌-‌۱۲ و لوقا ۵:‌۱۷‌-‌۲۶) </h4>
  <p>
    <span class="verse-marker">۱</span>عیسی سوار کشتی شد و از بحیره گذشته به شهر خود آمد. <span class="verse-marker">۲</span>در این وقت چند نفر یک شل را که در بستر خوابیده بود پیش او آوردند. عیسی ایمان آنها را دیده به آن مرد گفت: «پسرم، خاطر جمع باش، گناهانت آمرزیده شد.» <span class="verse-marker">۳</span>فوراً بعضی از علمای دین یهود پیش خود گفتند «این مرد سخنان کفرآمیز می‌گوید.» <span class="verse-marker">۴</span>عیسی به افکار آنها پی برده گفت: «چرا این افکار پلید را در دل خود می‌پرورانید؟ <span class="verse-marker">۵</span>آیا گفتن «گناهانت آمرزیده شد» آسانتر است یا گفتن «برخیز و راه برو»؟ <span class="verse-marker">۶</span>اما حالا ثابت خواهم کرد که پسر انسان بر روی زمین حق آمرزیدن گناهان را دارد.» سپس به آن شل گفت: «برخیز، بستر خود را بردار و به خانه‌ات برو.» <span class="verse-marker">۷</span>آن مرد برخاست و به خانۀ خود رفت. <span class="verse-marker">۸</span>مردم از دیدن این واقعه بسیار تعجب کردند و خدا را به خاطر عطای چنین قدرتی به انسان شکر نمودند. </p>
  <h3>دعوت متی </h3>
  <h4>(همچنین در مرقُس ۲:‌۱۳‌-‌۱۷ و لوقا ۵:‌۲۷‌-‌۳۲) </h4>
  <p>
    <span class="verse-marker">۹</span>عیسی از آنجا گذشت و در بین راه مردی را به نام متی دید که در محل وصول مالیه نشسته بود. عیسی به او گفت: «به دنبال من بیا.» متی برخاسته به دنبال او رفت. <span class="verse-marker">۱۰</span>هنگامی که عیسی در خانۀ او بر سر دسترخوان نشسته بود بسیاری از خطاکاران و جزیه‌گیران و اشخاص دیگر آمدند و با عیسی و شاگردانش سر یک دسترخوان نشستند. <span class="verse-marker">۱۱</span>فریسی ها این را دیده به شاگردان عیسی گفتند: «چرا استاد شما با جزیه‌گیران، سودخواران و خطاکاران غذا می‌خورد؟» <span class="verse-marker">۱۲</span>عیسی سخن آنها را شنیده گفت: «بیماران به طبیب احتیاج دارند، نه تندرستان. <span class="verse-marker">۱۳</span>بروید و معنی این کلام را بفهمید: «من رحمت می‌خواهم نه قربانی» زیرا من نیامدم تا پرهیزکاران را دعوت کنم بلکه گناهکاران را.» </p>
  <h3>سؤال دربارۀ روزه </h3>
  <h4>(همچنین در مرقُس ۲:‌۱۸‌-‌۲۲ و لوقا ۵:‌۳۳‌-‌۳۹) </h4>
  <p>
    <span class="verse-marker">۱۴</span>شاگردان یحیی نزد عیسی آمده پرسیدند: «چرا ما و فریسی ها روزه می‌گیریم ولی شاگردان تو روزه نمی‌گیرند؟» <span class="verse-marker">۱۵</span>عیسی در جواب گفت: «آیا انتظار دارید دوستان داماد در حالی که داماد با ایشان است ماتم کنند؟ زمانی می‌آید که داماد از ایشان گرفته می‌شود، در آن روزها روزه خواهند گرفت. </p>
  <p>
    <span class="verse-marker">۱۶</span>هیچ کس لباس کهنه را با پارچۀ نو پینه نمی‌کند، زیرا در این صورت آن پینه از لباس جدا می‌گردد و پارگی بدتری ایجاد می‌کند. <span class="verse-marker">۱۷</span>شراب تازه را نیز در مَشک کهنه نمی‌ریزند. اگر بریزند مَشک‌ها پاره می‌شود، شراب بیرون می‌ریزد و مَشک‌ها از بین می‌رود. شراب تازه را در مَشک‌های نو می‌ریزند تا هم شراب و هم مَشک سالم بماند.» </p>
  <h3>زنده کردن یک دختر و شفای یک زن </h3>
  <h4>(همچنین در مرقُس ۵:‌۲۱‌-‌۴۳ و لوقا ۸:‌۴۰‌-‌۵۶) </h4>
  <p>
    <span class="verse-marker">۱۸</span>عیسی هنوز سخن می‌گفت که سرپرست یکی از کنیسه‌ها به نزد او آمد و روی به خاک افتاده گفت: «دختر من همین الآن مُرد، ولی می‌دانم اگر تو بیایی و بر او دست بگذاری او زنده خواهد شد.» <span class="verse-marker">۱۹</span>عیسی برخاسته و با او رفت و شاگردانش نیز به دنبال او حرکت کردند. <span class="verse-marker">۲۰</span>در این وقت زنی که مدت دوازده سال به خونریزی مبتلا بود از پشت سر عیسی آمد و دامن لباس او را لمس کرد، <span class="verse-marker">۲۱</span>زیرا پیش خود می‌گفت: «اگر فقط بتوانم لباسش را لمس کنم شفا خواهم یافت.» <span class="verse-marker">۲۲</span>عیسی برگشت و او را دیده فرمود: «دخترم، خاطر جمع باش. ایمان تو، تو را شفا داده است» و از همان لحظه او شفا یافت. </p>
  <p>
    <span class="verse-marker">۲۳</span>وقتی عیسی به خانۀ سرپرست کنیسه رسید و ماتم‌داران و مردم پریشان را دید <span class="verse-marker">۲۴</span>فرمود: «همه بیرون بروید، این دختر نمرده بلکه خواب است.» اما آن‌ها فقط به او می‌خندیدند. <span class="verse-marker">۲۵</span>وقتی عیسی همه را بیرون کرد به داخل اطاق رفت و دست دختر را گرفت و او برخاست. <span class="verse-marker">۲۶</span>خبر این واقعه در تمام آن ناحیه انتشار یافت. </p>
  <h3>شفای دو نابینا </h3>
  <p>
    <span class="verse-marker">۲۷</span>در حالی که عیسی از آنجا می‌گذشت دو کور به دنبال او رفتند و فریاد می‌کردند «ای پسر داود، به ما رحم کن» <span class="verse-marker">۲۸</span>و وقتی او به خانه رسید آن دو نفر پیش او آمدند. عیسی از آن‌ها پرسید: «آیا ایمان دارید که من قادر هستم این کار را انجام دهم؟» آن‌ها گفتند «بلی، ای آقا» <span class="verse-marker">۲۹</span>پس عیسی چشمان آن‌ها را لمس کرد و فرمود: «مطابق ایمان شما برای تان انجام بشود» <span class="verse-marker">۳۰</span>و چشمان آن‌ها باز شد. عیسی با تکرار از آن‌ها خواست که دربارۀ این موضوع چیزی به کسی نگویند. <span class="verse-marker">۳۱</span>اما همینکه از خانه بیرون رفتند، در تمام آن ناحیه دربارۀ او صحبت کردند. </p>
  <h3>شفای مرد گنگ </h3>
  <p>
    <span class="verse-marker">۳۲</span>در حالی که آن دو نفر بیرون می‌رفتند، شخصی را پیش عیسی آوردند که گنگ بود زیرا روح ناپاک داشت. <span class="verse-marker">۳۳</span>عیسی روح ناپاک را از او بیرون کرد و زبان او باز شد. مردم از این موضوع بسیار تعجب کرده گفتند: «چیزی مانند این هرگز در میان قوم اسرائیل دیده نشده است.» <span class="verse-marker">۳۴</span>اما فریسی ها گفتند: «او به کمک رئیس شیاطین، ارواح ناپاک را بیرون می‌کند.» </p>
  <h3>دلسوزی عیسی برای مردم </h3>
  <p>
    <span class="verse-marker">۳۵</span>عیسی در تمام شهرها و دهات می‌گشت و در کنیسه‌ها تعلیم می‌داد و مژدۀ پادشاهی خدا را اعلام می‌کرد و هرنوع ناخوشی و بیماری را شفا می‌داد. <span class="verse-marker">۳۶</span>وقتی او جمعیت زیادی را دید دلش به حال آن‌ها سوخت زیرا آنها مانند گوسفندان بدون چوپان پریشان‌حال و درمانده بودند. <span class="verse-marker">۳۷</span>پس به شاگردان خود گفت: «در حقیقت محصول فراوان است ولی کارگر کم. <span class="verse-marker">۳۸</span>بنابر این شما از صاحب محصول درخواست نمائید تا کارگرانی برای جمع‌آوری محصول خود بفرستد.» </p>
  <a id="c10"></a>
  <h2>فصل دهم </h2>
  <h3>دوازده حواری </h3>
  <h4>(همچنین در مرقُس ۳:‌۱۳‌-‌۱۹ و لوقا ۶:‌۱۲‌-‌۱۶) </h4>
  <p>
    <span class="verse-marker">۱</span>عیسی دوازده حواری را پیش خود خواست و به آنها قدرت داد تا ارواح ناپاک را بیرون کنند و هر نوع بیماری و مرض را شفا بخشند. <span class="verse-marker">۲</span>این است نام‌های آن دوازده رسول: اول شَمعونِ معروف به پِترُس و برادرش اندریاس، یعقوب پسر زَبدی و برادرش یوحنا، <span class="verse-marker">۳</span>فیلیپُس و بَرتولما، توما و متای جزیه‌گیر، یعقوب پسر حَلفی و تَدی، <span class="verse-marker">۴</span>شَمعونِ غیور و یهودای اسخریوطی که عیسی را به دست دشمنان تسلیم کرد. </p>
  <h3>وظیفه شاگردان </h3>
  <h4>(همچنین در مرقُس ۶:‌۷‌-‌۱۳ و لوقا ۹:‌۱‌-‌۶) </h4>
  <p>
    <span class="verse-marker">۵</span>عیسی این دوازده نفر را به وظیفه فرستاده به آن‌ها گفت: «از سرزمین‌های غیر‌یهود عبور نکنید و به هیچ یک از شهرهای سامریان داخل نشوید، <span class="verse-marker">۶</span>بلکه نزد گوسفندان گمشدۀ خاندان اسرائیل بروید <span class="verse-marker">۷</span>و در بین راه اعلام کنید که پادشاهی آسمانی نزدیک است. <span class="verse-marker">۸</span>بیماران را شفا دهید، مردگان را زنده کنید، جذامیان را پاک سازید و ارواح ناپاک را بیرون کنید. مفت یافته‌اید، مفت بدهید. <span class="verse-marker">۹</span>برای سفر، طلا و نقره و مس با خود نبرید. <span class="verse-marker">۱۰</span>و خرجین یا پیراهن اضافی و بوت و چوب‌دستی برندارید، چون کارگر مستحق معاش خود می‌باشد. </p>
  <p>
    <span class="verse-marker">۱۱</span>به هر شهر و ده که داخل می‌شوید دنبال کسی بگردید، که شایسته باشد و تا زمانی که در آنجا هستید در منزل او بمانید. <span class="verse-marker">۱۲</span>وقتی به خانه‌ای داخل می‌شوید سلام بگویید. <span class="verse-marker">۱۳</span>اگر آن خانواده لایق آن باشد سلام شما بر آن‌ها قرار می‌گیرد و اگر شایسته نباشد، سلام شما به خود تان بر‌می‌گردد. <span class="verse-marker">۱۴</span>اگر کسی شما را نپذیرد و یا به آنچه می‌گویید گوش ندهد، وقتی که آن خانه یا آن شهر را ترک می‌کنید، گرد و خاک آن را از پای خود بتکانید. <span class="verse-marker">۱۵</span>بدانید که در روز قیامت حالت سَدوم و غموره از آن شهر بهتر خواهد بود. </p>
  <h3>جور و جفا </h3>
  <h4>(همچنین در مرقُس ۱۳:‌۹‌-‌۱۳ و لوقا ۲۱:‌۱۲‌-‌۱۷) </h4>
  <p>
    <span class="verse-marker">۱۶</span>خوب توجه کنید، من شما را مانند گوسفندان به میان گرگ‌ها می‌فرستم. پس مثل مار هوشیار و مانند کبوتر، بی‌آزار باشید. <span class="verse-marker">۱۷</span>هوشیار باشید، زیرا مردم شما را تحویل محکمه‌ها خواهند کرد، و شما را در کنیسه‌ها تازیانه خواهند زد <span class="verse-marker">۱۸</span>و شما را به خاطر من پیش فرمانروایان و پادشاهان خواهند برد تا در برابر آنها و مردم بیگانه شهادت دهید. <span class="verse-marker">۱۹</span>اما وقتی شما را دستگیر می‌کنند، پریشان نباشید که چه چیز و چطور بگوئید چون در همان وقت آنچه باید بگوئید به شما داده خواهد شد، <span class="verse-marker">۲۰</span>زیرا گوینده شما نیستید، بلکه روح پدر آسمانی شما است که در شما سخن می‌گوید. <span class="verse-marker">۲۱</span>برادر، برادر را و پدر، پسر را تسلیم مرگ خواهد نمود. فرزندان بر ضد والدین خود برخواهند خاست و باعث کشتن آن‌ها خواهند شد. <span class="verse-marker">۲۲</span>همۀ مردم به خاطر نام من که شما بر خود دارید، از شما نفرت خواهند داشت، اما کسی که تا آخر ثابت بماند نجات خواهد یافت. <span class="verse-marker">۲۳</span>هرگاه شما را در شهری آزار می‌رسانند به شهر دیگر پناهنده شوید. بدانید که پیش از آنکه به تمام شهرهای اسرائیل بروید، پسر انسان خواهد آمد. </p>
  <p>
    <span class="verse-marker">۲۴</span>شاگرد از معلم خود و خادم از ارباب خویش بالا‌تر نیست. <span class="verse-marker">۲۵</span>شاگرد می‌خواهد به مقام معلم خود برسد و خادم به مقام ارباب خویش. اگر پدر خانه را شیطان بخوانند، چه نسبت‌های بدتری به اهل خانه‌اش خواهند داد. </p>
  <h3>از چه کسی باید ترسید </h3>
  <h4>(همچنین در لوقا ۱۲:‌۲‌-‌۷) </h4>
  <p>
    <span class="verse-marker">۲۶</span>پس نترسید، هر چه پوشیده است، پرده از روی آن برداشته می‌شود و هر چه پنهان است آشکار خواهد شد. <span class="verse-marker">۲۷</span>آنچه را من در تاریکی به شما می‌گویم، در روز روشن اعلام کنید و آنچه را محرمانه می‌شنوید، از بام خانه‌ها با صدای بلند بگویید. <span class="verse-marker">۲۸</span>از کسانی که جسم را می‌کشند ولی قادر به کشتن جان نیستند نترسید. از کسی بترسید که قادر است جسم و جان، هر دو را در دوزخ تباه سازد. </p>
  <p>
    <span class="verse-marker">۲۹</span>آیا دو گنجشک به یک روپیه فروخته نمی‌شود؟ باوجود این، بدون اجازۀ پدر آسمانی شما حتی یکی از آن‌ها به زمین نخواهد افتاد. <span class="verse-marker">۳۰</span>و اما در مورد شما، حتی موهای سر شما شمرده شده است. <span class="verse-marker">۳۱</span>پس نترسید، شما از گنجشک‌های بی‌شمار بیشتر ارزش دارید. </p>
  <h3>اعتراف به ایمان </h3>
  <h4>(همچنین در لوقا ۱۲:‌۸‌-‌۹) </h4>
  <p>
    <span class="verse-marker">۳۲</span>پس هرکس در برابر مردم خود را از من بداند من نیز در برابر پدر آسمانی خود او را از خود خواهم دانست. <span class="verse-marker">۳۳</span>اما هرکه در برابر مردم بگوید، که مرا نمی‌شناسد من نیز در حضور پدر آسمانی خود خواهم گفت که او را نمی‌شناسم. </p>
  <h3>شمشیر یا صلح </h3>
  <h4>(همچنین در لوقا ۱۲:‌۵۱‌-‌۵۳ و ۱۴:‌۲۶‌-‌۲۷) </h4>
  <p>
    <span class="verse-marker">۳۴</span>گمان نکنید که آمده‌ام تا صلح به زمین بیاورم، نیامده‌ام که صلح بیاورم بلکه شمشیر. <span class="verse-marker">۳۵</span>من آمده‌ام تا در میان پسر و پدر، دختر و مادر، عروس و خشو اختلاف بیاندازم. <span class="verse-marker">۳۶</span>دشمنان شخص، اعضای خانواده خود او خواهند بود. <span class="verse-marker">۳۷</span>هرکه پدر یا مادر خود را بیشتر از من دوست داشته باشد، لایق من نیست و هر کس که دختر یا پسر خود را بیش از من دوست بدارد، لایق من نمی‌باشد. <span class="verse-marker">۳۸</span>هر که صلیب خود را برندارد و به دنبال من نیاید، لایق من نیست. <span class="verse-marker">۳۹</span>هرکسی که فقط در فکر زندگی خود باشد، آن را از دست خواهد داد؛ ولی کسی که به خاطر من زندگی خود را از دست بدهد، زندگی او در امان خواهد بود. </p>
  <h3>اجر و پاداش </h3>
  <h4>(همچنین در مرقُس ۹:‌۴۱) </h4>
  <p>
    <span class="verse-marker">۴۰</span>هر که شما را بپذیرد، مرا پذیرفته و هر که مرا بپذیرد کسی را که مرا فرستاد پذیرفته است. <span class="verse-marker">۴۱</span>هرکس یک نبی را به خاطر اینکه نبی است بپذیرد، اجر یک نبی را به دست خواهد آورد و هر کس شخص عادل را بخاطر اینکه عادل است بپذیرد، اجر یک عادل را خواهد یافت. <span class="verse-marker">۴۲</span>بیقین بدانید که هرگاه کسی به یکی از کوچکترین پیروان من، به خاطر اینکه پیرو من است، حتی یک جام آب سرد بدهد، به هیچ وجه بی‌اجر نخواهد ماند.» </p>
  <a id="c11"></a>
  <h2>فصل یازدهم </h2>
  <h3>قاصدان یحیای تعمید‌دهنده </h3>
  <h4>(همچنین در لوقا ۷:‌۱۸‌-‌۳۵) </h4>
  <p>
    <span class="verse-marker">۱</span>عیسی این اوامر را به شاگردان خود داد و آنجا را ترک کرد تا در شهرهای اطراف تعلیم دهد و موعظه نماید. <span class="verse-marker">۲</span>وقتی یحیی در زندان از کارهای مسیح با خبر شد، دو نفر از شاگردان خود را نزد او فرستاده <span class="verse-marker">۳</span>پرسید: «آیا تو همان شخصی هستی که قرار است بیاید، یا ما در انتظار شخص دیگری باشیم؟» <span class="verse-marker">۴</span>عیسی در جواب گفت: «بروید و آنچه را که می‌بینید و می‌شنوید به یحیی بگویید: <span class="verse-marker">۵</span>کوران بینایی خود را باز می‌یابند، لنگان به راه می‌افتند و جذامیان پاک می‌گردند، کِران شنوا و مردگان زنده می‌شوند و به بینوایان مژده داده می‌شود. <span class="verse-marker">۶</span>خوشا بحال کسی که در مورد من شک نکند.» </p>
  <p>
    <span class="verse-marker">۷</span>در حالی که شاگردان یحیی از آنجا می‌رفتند عیسی دربارۀ یحیی شروع به صحبت کرد و به مردمی که در اطراف او ایستاده بودند گفت: «برای دیدن چه چیز به بیابان رفتید؟ برای تماشای نی‌ای که از باد می‌لرزد؟ <span class="verse-marker">۸</span>پس برای دیدن چه چیز رفتید؟ برای دیدن مردی که لباس ابریشمی و گرانبها پوشیده است؟ بدون شک جای چنین کسانی در قصر‌های سلطنتی است. <span class="verse-marker">۹</span>پس شما برای دیدن چه چیز از شهر بیرون رفتید؟ برای دیدن یک نبی؟ بلی، به شما می‌گویم که او از یک نبی هم بالا‌تر است. <span class="verse-marker">۱۰</span>او کسی است که دربارۀ وی نوشته شده است: «اینست رسول من که او را پیش روی تو می‌فرستم و او راه را برای آمدن تو آماده خواهد ساخت.» <span class="verse-marker">۱۱</span>بدانید که کسی بزرگتر از یحیی به دنیا نیامده است. باوجود این کوچکترین شخص در پادشاهی خدا از او بزرگتر است. <span class="verse-marker">۱۲</span>از زمان یحیای تعمید‌دهنده تا به امروز پادشاهی خدا مورد حملات سخت قرار گرفته و جباران برای دست یافتن به آن کوشش می‌نمایند. <span class="verse-marker">۱۳</span>همۀ انبیا و تورات تا ظهور یحیی دربارۀ پادشاهی خدا پیشگویی کرده‌اند. <span class="verse-marker">۱۴</span>اگر اینها را قبول دارید، بدانید که یحیی همان الیاس است که باید می‌آمد. <span class="verse-marker">۱۵</span>اگر گوش شنوا دارید بشنوید. </p>
  <p>
    <span class="verse-marker">۱۶</span>اما من مردمان این زمانه را به چه چیز تشبیه کنم؟ آن‌ها مانند کودکانی هستند که در بازار می‌نشینند و با صدای بلند به یکدیگر می‌گویند: <span class="verse-marker">۱۷</span>«ما برای شما نی زدیم، نرقصیدید! ناله کردیم، گریه نکردید!» <span class="verse-marker">۱۸</span>وقتی یحیی آمد نه می‌خورد و نه می‌نوشید، ولی همه می‌گفتند: «او روح ناپاک دارد!» <span class="verse-marker">۱۹</span>وقتی پسر انسان آمد که می‌خورَد و می‌نوشد مردم می‌گویند: «ببینید، او یک آدم پُر‌خور، میگسار و دوست جزیه‌گیران و گناهکاران است!» باوجود این، درستی حکمت خدا بوسیلۀ نتایج آن به ثبوت می‌رسد.» </p>
  <h3>شهرهایی که ایمان نیاوردند </h3>
  <h4>(همچنین در لوقا ۱۰:‌۱۳‌-‌۱۵) </h4>
  <p>
    <span class="verse-marker">۲۰</span>آنگاه عیسی دربارۀ شهرهایی صحبت کرد که اکثر معجزات او در آن‌ها روی داده بود و مردم آن شهرها را به خاطر اینکه توبه نکرده بودند سرزنش نموده <span class="verse-marker">۲۱</span>گفت: «وای بر تو ای خورَزین و وای بر تو ای بیتسَیدا، اگر معجزاتی که در شما انجام شد در صور و صیدون انجام می‌شد مدت‌ها پیش از این خط‌بینی کشیده، خاکستر‌نشین می‌شدند و توبه می‌کردند. <span class="verse-marker">۲۲</span>اما بدانید که در روز قیامت برای صور و صیدون بیشتر قابل تحمل خواهد بود تا برای شما. <span class="verse-marker">۲۳</span>و اما تو ای کپرناحوم که سر به آسمان کشیده‌ای! به دوزخ سرنگون خواهی شد، زیرا اگر معجزاتی که در تو انجام شد در سدوم انجام می‌شد، آن شهر تا به امروز باقی می‌ماند. <span class="verse-marker">۲۴</span>اما بدان که در روز قیامت برای شهر سدوم بیشتر قابل تحمل خواهد بود تا برای تو.» </p>
  <h3>بیایید نزد من </h3>
  <h4>(همچنین در لوقا ۱۰:‌۲۱‌-‌۲۲) </h4>
  <p>
    <span class="verse-marker">۲۵</span>در آن وقت عیسی به سخنان خود ادامه داده گفت: «ای پدر، ای خداوند آسمان و زمین، تو را سپاس می‌گویم که این امور را از دانایان و خردمندان پنهان داشته و به ساده‌دلان آشکار ساخته‌ای. <span class="verse-marker">۲۶</span>بلی ای پدر، خواست تو چنین بود. <span class="verse-marker">۲۷</span>پدر همه چیز را به من سپرده است و هیچ کس جز پدر، پسر را نمی‌شناسد و هیچ کس پدر را نمی‌شناسد، بجز پسر و کسانی که پسر بخواهد پدر را به ایشان بشناساند. <span class="verse-marker">۲۸</span>ای تمامی زحمتکشان و گرانباران نزد من بیایید و من به شما آرامی خواهم داد. <span class="verse-marker">۲۹</span>یوغ مرا بر خود گیرید و از من تعلیم یابید، زیرا من نرمدل و فروتن هستم و جانهای شما آرامی خواهد یافت، <span class="verse-marker">۳۰</span>زیرا یوغ من خفیف و بار من سبک است.» </p>
  <a id="c12"></a>
  <h2>فصل دوازدهم </h2>
  <h3>سؤال دربارۀ روز سَبَت </h3>
  <h4>(همچنین در مرقُس ۲:‌۲۳‌-‌۲۸ و لوقا ۶:‌۱‌-‌۵) </h4>
  <p>
    <span class="verse-marker">۱</span>در آن زمان عیسی در یک روز سَبَت از میان مزارع گندم می‌گذشت و چون شاگردانش گرسنه بودند شروع به چیدن خوشه‌های گندم و خوردن آن‌ها کردند. <span class="verse-marker">۲</span>پیروان فرقه فریسی این را دیده به او گفتند: «ببین شاگردان تو کاری می‌کنند که در روز سَبَت جایز نیست.» <span class="verse-marker">۳</span>او در جواب فرمود: «آیا شما آنچه را که داود وقتی خودش و یارانش گرسنه بودند انجام داد نخوانده‌اید؟ <span class="verse-marker">۴</span>چگونه او به خانۀ خدا داخل شد و نان تقدیس شده را خورد، حال آنکه خوردن آن نان، هم برای او و هم برای یارانش ممنوع بود و فقط کاهنان اجازۀ خوردن آن را داشتند. <span class="verse-marker">۵</span>آیا در تورات نخوانده‌اید که کاهنان با این که در روز سَبَت در خانۀ خدا، قانون روز سَبَت را می‌شکنند بی‌گناه هستند؟ <span class="verse-marker">۶</span>بدانید که شخصی بزرگتر از خانۀ خدا در اینجا است. <span class="verse-marker">۷</span>اگر شما معنی این جمله را می‌دانستید که می‌گوید: «رحمت می‌خواهم نه قربانی»، مردم بی‌گناه را ملامت نمی‌کردید. <span class="verse-marker">۸</span>زیرا پسر انسان صاحب اختیار روز سَبَت است.» </p>
  <h3>شفای مردی که دستش خشک شده بود </h3>
  <h4>(همچنین در مرقُس ۳:‌۱‌-‌۶ و لوقا ۶:‌۶‌-‌۱۱) </h4>
  <p>
    <span class="verse-marker">۹</span>پس از آنکه عیسی به شهر دیگری رفت و به کنیسه آنها داخل شد. <span class="verse-marker">۱۰</span>مردی در آنجا بود که یک دستش خشک شده بود. عده‌ای از حاضرین از عیسی سؤال کردند: «آیا شفا دادن در روز سَبَت جایز است؟» البته مقصد آن‌ها این بود، که تهمتی بر ضد او پیدا کنند. <span class="verse-marker">۱۱</span>اما عیسی به ایشان فرمود: «فرض کنید که یکی از شما گوسفندی دارد که در روز سَبَت به چاهی می‌افتد. آیا آن گوسفند را نمی‌گیرد و از چاه بیرون نمی‌آورد؟ <span class="verse-marker">۱۲</span>مگر انسان از گوسفند به مراتب عزیزتر نیست؟ بنابر این، انجام کارهای نیکو در روز سَبَت جایز است.» <span class="verse-marker">۱۳</span>سپس عیسی به آن مرد رو کرده فرمود: «دستت را دراز کن.» او دست خود را دراز کرد و مانند دست دیگرش سالم شد. <span class="verse-marker">۱۴</span>آنگاه پیروان فرقه فریسی از کنیسه بیرون رفتند و برای کشتن عیسی دسیسه چیدند. </p>
  <h3>بندۀ برگزیدۀ خدا </h3>
  <p>
    <span class="verse-marker">۱۵</span>اما وقتی عیسی از ماجرا باخبر شد، آنجا را ترک کرد ولی جمعیت زیادی به دنبال او رفتند و او همۀ بیماران را شفا بخشید <span class="verse-marker">۱۶</span>و به آن‌ها امر کرد که دربارۀ او با کسی صحبت نکنند <span class="verse-marker">۱۷</span>تا به این وسیله پیشگویی اشعیای نبی تمام شود که می‌فرماید: <span class="verse-marker">۱۸</span>«این است بندۀ من که او را برگزیده‌ام. او محبوب و مایۀ خوشی من است. او را از روح خود پُر خواهم ساخت و او ملت‌ها را از کیفر خدا آگاه خواهد نمود. <span class="verse-marker">۱۹</span>او با کسی ستیزه نمی‌کند و فریاد نمی‌زند، و کسی صدای او را در کوچه‌ها نخواهد شنید. <span class="verse-marker">۲۰</span>نی خمیده را نخواهد شکست، و فتیلۀ نیم‌سوخته را خاموش نخواهد کرد و خواهد کوشید تا عدالت پیروز شود. <span class="verse-marker">۲۱</span>او مایۀ امید تمام ملت‌ها خواهد بود.» </p>
  <h3>عیسی و شیطان </h3>
  <h4>(همچنین در مرقُس ۳:‌۲۰‌-‌۳۰ و لوقا ۱۱:‌۱۴‌-‌۲۳) </h4>
  <p>
    <span class="verse-marker">۲۲</span>در این وقت مردم شخصی را پیش او آوردند، که دیوانه و کور و گنگ بود و عیسی او را شفا داد بطوری که او توانست هم حرف بزند و هم ببیند. <span class="verse-marker">۲۳</span>مردم همه تعجب کرده می‌گفتند: «آیا این پسر داود نیست؟» <span class="verse-marker">۲۴</span>اما وقتی پیروان فرقه فریسی این را شنیدند گفتند: «این مرد به کمک بَعلزِبول، رئیس شیاطین، ارواح ناپاک را بیرون می‌کند.» <span class="verse-marker">۲۵</span>عیسی که از افکار ایشان آگاه بود به آنها گفت: «هر کشوری که به دسته‌های مخالف تقسیم شود رو به خرابی خواهد گذاشت و هر شهر یا خانه‌ای که به دسته‌های مخالف تقسیم گردد دوام نخواهد آورد. <span class="verse-marker">۲۶</span>و اگر شیطان، شیطان را بیرون کند و انشعاب کند حکومت او چگونه پایدار بماند؟ <span class="verse-marker">۲۷</span>و اگر من به کمک شیطان ارواح ناپاک را بیرون می‌کنم، فرزندان شما با کمک چه کسی آن‌ها را بیرون می‌کنند؟ آن‌ها دربارۀ حرف‌های شما قضاوت خواهند کرد. </p>
  <p>
    <span class="verse-marker">۲۸</span>اما اگر من به وسیلۀ روح خدا ارواح ناپاک را بیرون می‌کنم، این نشان می‌دهد که پادشاهی خدا به شما نزدیک شده است. <span class="verse-marker">۲۹</span>یا چگونه کسی می‌تواند به خانۀ مرد زورمندی داخل شود و اموال او را تاراج کند جز آنکه اول دست و پای آن مرد را ببندد و آن وقت خانه او را غارت کند؟ <span class="verse-marker">۳۰</span>هرکه با من نیست بر خلاف من است و هر که با من جمع نمی‌کند پراگنده می‌سازد. </p>
  <p>
    <span class="verse-marker">۳۱</span>پس بدانید که هر نوع گناه یا کفری که انسان مرتکب شده باشد قابل آمرزش است، بجز کفری که به مقابل روح‌القدس بگوید. این کفر آمرزیده نخواهد شد. <span class="verse-marker">۳۲</span>هر کس به مقابل پسر انسان سخنی بگوید آمرزیده خواهد شد، اما برای کسی که به مقابل روح‌القدس سخن بگوید هیچ آمرزشی نیست ـ نه در این دنیا و نه در دنیای آینده. </p>
  <h3>درخت و میوۀ آن </h3>
  <h4>(همچنین در لوقا ۶:‌۴۳‌-‌۴۵) </h4>
  <p>
    <span class="verse-marker">۳۳</span>اگر میوۀ خوب می‌خواهید، درخت شما باید خوب باشد، زیرا درخت بد میوه بد ببار خواهد آورد. چونکه درخت را از میوه‌اش می‌شناسند. <span class="verse-marker">۳۴</span>ای مارها، شما که آدم‌های شریری هستید، چگونه می‌توانید سخنان خوب بگویید؟ زیرا زبان از آنچه دل را پُر ساخته است، سخن می‌گوید. <span class="verse-marker">۳۵</span>مرد نیکو از خزانۀ نیکوی درون خویش نیکی و مرد بد از خزانۀ بد درون خود بدی ببار می‌آورد. <span class="verse-marker">۳۶</span>بدانید که در روز داوری همۀ مردم باید جواب هر سخن بیهوده‌ای را که گفته‌اند بدهند. <span class="verse-marker">۳۷</span>زیرا مطابق سخن خود یا برائت خواهید یافت و یا ملامت خواهید شد.» </p>
  <h3>در خواست معجزه </h3>
  <h4>(همچنین در مرقُس ۸:‌۱۱‌-‌۱۲ و لوقا ۱۱:‌۲۹‌-‌۳۲) </h4>
  <p>
    <span class="verse-marker">۳۸</span>در این وقت عده‌ای از علمای دین یهود و پیروان فرقه فریسی به عیسی گفتند: «ای استاد می‌خواهیم معجزه‌ای به ما نشان بدهی.» <span class="verse-marker">۳۹</span>او جواب داد: «طایقه شریر و بی‌وفا معجزه می‌خواهند و تنها معجزه‌ای که به آن‌ها داده خواهد شد، معجزه یونس نبی است. <span class="verse-marker">۴۰</span>همانطور که یونس سه روز و سه شب در شکم یک ماهی کلان ماند، پسر انسان نیز سه شبانه روز در دل زمین خواهد ماند. <span class="verse-marker">۴۱</span>در روز داوری مردم نینوا بر‌می‌خیزند و مردم این زمانه را ملامت می‌کنند، زیرا مردم نینوا وقتی موعظۀ یونس را شنیدند، توبه کردند. حال آن که شخصی که در اینجا است، از یونس بزرگتر است. <span class="verse-marker">۴۲</span>ملکۀ جنوب نیز در روز داوری برخاسته مردم این زمانه را ملامت خواهد ساخت، زیرا او از دورترین نقطۀ دنیا آمد تا حکمت سلیمان را بشنود و حال آن که شخصی که در اینجاست از سلیمان بزرگتر است. </p>
  <h3>بازگشت روح ناپاک </h3>
  <h4>(همچنین در لوقا ۱۱:‌۲۴‌-‌۲۶) </h4>
  <p>
    <span class="verse-marker">۴۳</span>وقتی روح ناپاک از شخصی بیرون می‌آید برای پیدا کردن جای راحت در بیابان‌های خشک و بی‌آب سرگردان می‌شود و چون نمی‌یابد، <span class="verse-marker">۴۴</span>با خود می‌گوید: «به خانه‌ای که آن را ترک کردم بر‌می‌گردم.» پس بر‌می‌گردد و آن خانه را خالی و جارو شده و منظم و مرتب می‌بیند. <span class="verse-marker">۴۵</span>آنگاه می‌رود و هفت روح شریرتر از خود را جمع می‌کند و می‌آورد و آن‌ها همه آمده در آنجا ساکن می‌شوند و عاقبت آن شخص از اولش بدتر می‌شود. وضع مردم شریر این زمانه هم همینطور خواهد بود.» </p>
  <h3>مادر و برادران عیسی </h3>
  <h4>(همچنین در مرقُس ۳:‌۳۱‌-‌۳۵ و لوقا ۸:‌۱۹‌-‌۲۱) </h4>
  <p>
    <span class="verse-marker">۴۶</span>عیسی هنوز مشغول صحبت بود، که مادر و برادرانش آمدند و در بیرون ایستاده می‌خواستند با او صحبت کنند. <span class="verse-marker">۴۷</span>پس شخصی به او گفت: «مادر و برادرانت بیرون ایستاده و می‌خواهند با تو صحبت کنند.» <span class="verse-marker">۴۸</span>عیسی گفت: «مادر من کیست؟ برادرانم کی هستند؟» <span class="verse-marker">۴۹</span>و به شاگردان خود اشاره کرده فرمود: «اینها مادر و برادران من هستند. <span class="verse-marker">۵۰</span>هر که ارادۀ پدر آسمانی مرا انجام دهد برادر من، خواهر من و مادر من است.» </p>
  <a id="c13"></a>
  <h2>فصل سیزدهم </h2>
  <h3>مَثَل دهقان </h3>
  <h4>(همچنین در مرقُس ۴:‌۱‌-‌۹ و لوقا ۸:‌۴‌-‌۸) </h4>
  <p>
    <span class="verse-marker">۱</span>در همان روز عیسی از خانه خارج شد و به لب بحیره رفت و در آنجا نشست. <span class="verse-marker">۲</span>جمعیت زیادی به دور او جمع شد بطوری که او مجبور گردید سوار کشتی‌ای شده در آن بنشیند در حالی که مردم در لب بحیره ایستاده بودند. <span class="verse-marker">۳</span>عیسی مطالب بسیاری را با مَثَل به آن‌ها گفت. او فرمود: «دهقانی برای پاشیدن تخم به مزرعه رفت. <span class="verse-marker">۴</span>وقتی مشغول پاشیدن تخم در مزرعه بود، بعضی از دانه‌ها در بین راه افتادند و پرندگان آمده آن‌ها را خوردند. <span class="verse-marker">۵</span>بعضی از دانه‌ها روی سنگلاخ افتادند و چون زمین عمقی نداشت زود سبز شدند. <span class="verse-marker">۶</span>اما وقتی آفتاب بر آن‌ها درخشید همه سوختند و چون ریشه نداشتند خشک شدند. <span class="verse-marker">۷</span>بعضی از دانه‌ها به داخل خارها افتادند و خارها رشد کرده آن‌ها را خفه کردند. <span class="verse-marker">۸</span>بعضی از دانه‌ها در خاک خوب افتادند و از هر دانه صد یا شصت یا سی دانه به دست آمد. <span class="verse-marker">۹</span>هر که گوش شنوا دارد بشنود.» </p>
  <h3>مقصد مَثَل </h3>
  <h4>(همچنین در مرقُس ۴:‌۱۰‌-‌۱۲ و لوقا ۸:‌۹‌-‌۱۰) </h4>
  <p>
    <span class="verse-marker">۱۰</span>پس از آن شاگردان نزد عیسی آمده از او پرسیدند: «چرا به صورت مَثَل برای آن‌ها صحبت می‌کنی؟» <span class="verse-marker">۱۱</span>عیسی در جواب فرمود: «قدرت درک اسرار پادشاهی خدا به شما عطا شده، اما به آن‌ها عطا نشده است. <span class="verse-marker">۱۲</span>زیرا به شخصی که دارد بیشتر داده خواهد شد تا به اندازه کافی و فراوان داشته باشد، و از آن کس که ندارد، حتی آنچه را هم که دارد گرفته می‌شود. <span class="verse-marker">۱۳</span>بنابراین من برای آنها در قالب مَثَل‌ها صحبت می‌کنم، زیرا آنها نگاه می‌کنند ولی نمی‌بینند و گوش می‌دهند ولی نمی‌شنوند و نمی‌فهمند. <span class="verse-marker">۱۴</span>پیشگویی اشعیا دربارۀ آنها تمام شده است که می‌گوید: «پیوسته گوش می‌دهید ولی نمی‌فهمید، پیوسته نگاه می‌کنید ولی نمی‌بینید؛ <span class="verse-marker">۱۵</span>زیرا ذهن این مردم کند گشته، گوش‌های شان سنگین شده و چشمان شان بسته است. وگرنه چشمان شان می‌دید و گوش‌های شان می‌شنید و می‌فهمیدند و بازگشت می‌کردند و من آنها را شفا می‌دادم.» </p>
  <p>
    <span class="verse-marker">۱۶</span>اما خوشا بحال شما که چشمان تان می‌بیند و گوش‌های تان می‌شنود. <span class="verse-marker">۱۷</span>بدانید که انبیا و نیکمردان بسیاری آرزو داشتند که آنچه را شما اکنون می‌بینید، ببینند و ندیدند و آنچه را شما می‌شنوید، بشنوند و نشنیدند. </p>
  <h3>تفسیر مَثَل دهقان </h3>
  <h4>(همچنین در مرقُس ۴:‌۱۳‌-‌۲۰ و لوقا ۸:‌۱۱‌-‌۱۵) </h4>
  <p>
    <span class="verse-marker">۱۸</span>پس معنی مَثَل دهقان را بشنوید: <span class="verse-marker">۱۹</span>وقتی شخص مژدۀ پادشاهی خدا را می‌شنود ولی آن را نمی‌فهمد، شیطان می‌آید و آنچه را که در دل او کاشته شده، می‌رباید. این تخمی است که در بین راه افتاده بود. <span class="verse-marker">۲۰</span>دانه‌ای که در سنگلاخ می‌افتد، مانند کسی است که تا پیام را می‌شنود، با خوشی می‌پذیرد. <span class="verse-marker">۲۱</span>ولی در او ریشه نمی‌گیرد و دوام نمی‌آورد. پس وقتی به سبب آن مژده زحمت و آزاری به او برسد فوراً دلسرد می‌شود. <span class="verse-marker">۲۲</span>دانه‌ای که به داخل خارها افتاد مانند کسی است که پیام را می‌شنود، اما تشویش زندگی و عشق به پول، آن پیام را خفه می‌کند و ثمر نمی‌آورد <span class="verse-marker">۲۳</span>و دانه کاشته شده در زمین خوب به کسی می‌ماند، که پیام را می‌شنود و آن را می‌فهمد و صد یا شصت و یا سی برابر ثمر به بار می‌آورد.» </p>
  <h3>مَثَل گیاه هرزه </h3>
  <p>
    <span class="verse-marker">۲۴</span>پس از آن عیسی مَثَل دیگری نیز برای آنها آورده گفت: «پادشاهی آسمانی مانند این است، که شخصی در مزرعۀ خود تخم خوب کاشت <span class="verse-marker">۲۵</span>اما وقتی همه در خواب بودند دشمن او آمده در میان گندم گیاه هرزه پاشید و رفت. <span class="verse-marker">۲۶</span>هنگامی که دانه‌ها سبز شدند و شروع به رشد و نمو کردند گیاه‌های هرزه نیز در میان آن‌ها پیدا شد. <span class="verse-marker">۲۷</span>دهقانان پیش ارباب خود آمده گفتند: «ای آقا، مگر تخمی که تو در مزرعۀ خود کاشتی خوب نبود؟ پس این گیاه‌های هرزه از کجا آمده‌اند؟» <span class="verse-marker">۲۸</span>او در جواب گفت: «این کار، کار دشمن است.» دهقانان به او گفتند: «پس اجازه می‌دهی ما برویم و گیاه‌های هرزه را جمع کنیم؟» <span class="verse-marker">۲۹</span>او گفت: «نخیر، چون ممکن است در موقع جمع کردن آن‌ها گندم‌ها را نیز از ریشه بکنید. <span class="verse-marker">۳۰</span>بگذارید تا موسم درو هر دوی آن‌ها با هم رشد کنند، در آن وقت به دروگران خواهم گفت که گیاه‌های هرزه را جمع کنند و آن‌ها را برای سوخت ببندند و گندم را نیز جمع کرده در انبار من ذخیره کنند.»» </p>
  <h3>مَثَل دانه اوری </h3>
  <h4>(همچنین در مرقُس ۴:‌۳۰‌-‌۳۲ و لوقا ۱۳:‌۱۸‌-‌۱۹) </h4>
  <p>
    <span class="verse-marker">۳۱</span>عیسی یک مَثَل دیگر نیز برای آنها آورده گفت: «پادشاهی آسمانی مانند دانه اوری است که شخصی آن را می‌گیرد و در مزرعه خود می‌کارد. <span class="verse-marker">۳۲</span>دانه اوری که کوچکترین دانه‌هاست، پس از آنکه رشد و نمو کند از بوته‌های دیگر بزرگتر شده به اندازۀ یک درخت می‌شود و آنقدر بزرگ است که پرندگان می‌آیند و در میان شاخه‌هایش آشیانه می‌سازند.» </p>
  <h3>مَثَل خمیرمایه </h3>
  <h4>(همچنین در لوقا ۱۳:‌۲۰‌-‌۲۱) </h4>
  <p>
    <span class="verse-marker">۳۳</span>عیسی برای آنها مَثَل دیگری آورده گفت: «پادشاهی آسمانی مانند خمیرمایه‌ای است که زنی بر‌می‌دارد و با سه پیمانه آرد مخلوط می‌کند تا تمام خمیر برسد.» </p>
  <h3>تعلیم با مَثَل </h3>
  <h4>(همچنین در مرقُس ۴:‌۳۳‌-‌۳۴) </h4>
  <p>
    <span class="verse-marker">۳۴</span>عیسی تمام این مطالب را برای جمعیت با مَثَل بیان می‌کرد و بدون مَثَل چیزی به آن‌ها نمی‌گفت <span class="verse-marker">۳۵</span>تا پیشگویی نبی تمام شود که فرموده است: «من دهن خود را باز می‌کنم و با مَثَل‌ها سخن خواهم گفت. و چیز‌هایی را بیان خواهم نمود که از وقت پیدایش عالم پوشیده مانده است.» </p>
  <h3>تفسیر مَثَل گیاه هرزه </h3>
  <p>
    <span class="verse-marker">۳۶</span>پس از آن عیسی مردم را رخصت داد و خودش نیز به خانه رفت، شاگردان عیسی پیش او آمده گفتند: «معنی مَثَل گیاه‌های هرزۀ مزرعه را برای ما شرح بده.» <span class="verse-marker">۳۷</span>عیسی در جواب گفت: «کسی که تخم نیکو می‌کارد، پسر انسان است. <span class="verse-marker">۳۸</span>مزرعه، این جهان است و تخم نیکو تابعین پادشاهی خدا هستند و تخم‌های گیاه هرزه پیروان شیطان می‌باشند. <span class="verse-marker">۳۹</span>آن دشمنی که تخم‌های گیاه هرزه را کاشت، شیطان است و موسم درو، آخر این دنیا می‌باشد و دروگران فرشتگان هستند. <span class="verse-marker">۴۰</span>همانطوری که دروگران گیاه هرزه را جمع می‌کنند و می‌سوزانند در پایان این جهان هم همینطور خواهد شد. <span class="verse-marker">۴۱</span>پسر انسان فرشتگان خود را خواهد فرستاد و آن‌ها هرکس را که در پادشاهی او باعث لغزش می‌شود و همچنین همۀ بدکاران را جمع می‌کنند <span class="verse-marker">۴۲</span>و در کوره‌ای سوزان خواهند افگند، جایی که گریه و دندان بر دندان ساییدن خواهد بود. <span class="verse-marker">۴۳</span>در آن زمان نیکان در پادشاهی پدر خود مانند آفتاب خواهند درخشید. هر که گوش شنوا دارد بشنود. </p>
  <h3>مَثَل گنج پنهان شده </h3>
  <p>
    <span class="verse-marker">۴۴</span>پادشاهی آسمانی مانند گنجی است که در مزرعه‌ای پنهان شده باشد و شخصی تصادفاً آن را پیدا کند. او دوباره آن را پنهان می‌کند و از خوشحالی می‌رود، تمام اموال خود را می‌فروشد و برگشته آن مزرعه را می‌خرد. </p>
  <h3>مَثَل مروارید </h3>
  <p>
    <span class="verse-marker">۴۵</span>پادشاهی آسمانی همچنین مانند تاجری است که در جستجوی مرواریدهای زیبا بود. <span class="verse-marker">۴۶</span>وقتی که مروارید بسیار گرانبهایی پیدا کرد، رفته تمام دارایی خود را فروخت و آن را خرید. </p>
  <h3>مَثَل تور ماهیگیری </h3>
  <p>
    <span class="verse-marker">۴۷</span>و نیز پادشاهی آسمانی مانند توری است که ماهیگیری آن را در بحر انداخت و از انواع ماهی‌های مختلف گرفت. <span class="verse-marker">۴۸</span>وقتی که تور از ماهی پُر شد ماهیگیران آن را به ساحل کشیدند و آن وقت نشسته ماهی‌های خوب را در سبد جمع کردند و ماهی‌های بی‌مصرف را دور ریختند. <span class="verse-marker">۴۹</span>در پایان این جهان نیز چنین خواهد بود. فرشتگان می‌آیند و بد کاران را از میان نیکان جدا ساخته <span class="verse-marker">۵۰</span>آن‌ها را در کوره‌ای سوزان می‌اندازند، جایی که گریه و دندان بر دندان ساییدن وجود دارد.» </p>
  <h3>حقایق تازه و کهنه </h3>
  <p>
    <span class="verse-marker">۵۱</span>عیسی از آن‌ها پرسید: «آیا همۀ این چیزها را فهمیدید؟» شاگردان جواب دادند: «بلی.» <span class="verse-marker">۵۲</span>عیسی به آنها فرمود: «پس هرگاه یک معلم شریعت، در مکتب پادشاهی آسمانی تعلیم بگیرد، مانند صاحب خانه‌ای است که از گنجینۀ خود چیزهای تازه و کهنه بیرون می‌آورد.» </p>
  <h3>عیسی در ناصره </h3>
  <h4>(همچنین در مرقُس ۶:‌۱‌-‌۶ و لوقا ۴:‌۱۶‌-‌۳۰) </h4>
  <p>
    <span class="verse-marker">۵۳</span>وقتی عیسی این مَثَل‌ها را به پایان رسانید، آنجا را ترک کرد <span class="verse-marker">۵۴</span>و به شهر خود آمد و در کنیسه آنجا طوری به مردم تعلیم داد، که همه با تعجب می‌پرسیدند: «این مرد از کجا این حکمت و قدرت انجام معجزات را به‌دست آورده است؟ <span class="verse-marker">۵۵</span>مگر او پسر یک نجار نیست؟ مگر نام مادرش مریم نمی‌باشد؟ آیا یعقوب و یوسف و شمعون و یهودا برادران او نیستند؟ <span class="verse-marker">۵۶</span>و مگر همۀ خواهران او در اینجا با ما نمی‌باشند؟ پس او همۀ این چیزها را از کجا یاد گرفته است؟» <span class="verse-marker">۵۷</span>پس آن‌ها او را رد کردند. عیسی به آن‌ها گفت: «یک نبی در همه جا مورد احترام است، جز در وطن خود و در میان خانوادۀ خویش.» <span class="verse-marker">۵۸</span>عیسی به علت بی‌ایمانی آن‌ها معجزات زیادی در آنجا بعمل نیاورد. </p>
  <a id="c14"></a>
  <h2>فصل چهاردهم </h2>
  <h3>مرگ یحیای تعمید‌دهنده </h3>
  <h4>(همچنین در مرقُس ۶:‌۱۴‌-‌۲۹ و لوقا ۹:‌۷‌-‌۹) </h4>
  <p>
    <span class="verse-marker">۱</span>در این وقت اخبار مربوط به عیسی به اطلاع هیرودیس پادشاه رسید. <span class="verse-marker">۲</span>او به ملازمان خود گفت: «این مرد همان یحیای تعمید‌دهنده است که پس از مرگ زنده شده است و به همین جهت معجزات بزرگی از او به ظهور می‌رسد.» <span class="verse-marker">۳</span>زیرا هیرودیس بخاطر هیرودیا که زن برادرش فیلیپُس بود، یحیی را گرفته و دست و پای او را در بند نهاده و به زندان انداخته بود. <span class="verse-marker">۴</span>چون یحیی به هیرودیس گفته بود: «تو حق نداری که با این زن ازدواج کنی.» <span class="verse-marker">۵</span>هیرودیس می‌خواست او را بکشد اما از مردم می‌ترسید، زیرا در نظر مردم یحیی یک نبی بود. <span class="verse-marker">۶</span>ولی در موقع جشن تولد هیرودیس، دختر هیرودیا در برابر مهمانان رقصید و هیرودیس آنقدر از رقص او خوشحال شد، <span class="verse-marker">۷</span>که قسم خورد هرچه بخواهد به او بدهد. <span class="verse-marker">۸</span>او با راهنمائی مادر خود گفت: «سر یحیای تعمید‌دهنده را همین حالا در داخل یک پطنوس به من بده.» <span class="verse-marker">۹</span>پادشاه از شنیدن این سخن سخت ناراحت شد، ولی به پاس سوگند خود و بخاطر مهمانان خود امر کرد که سر یحیی را به او بدهند. <span class="verse-marker">۱۰</span>او کسانی را به زندان فرستاده سر یحیی را از تن جدا کرد <span class="verse-marker">۱۱</span>و سر او را که در داخل یک پطنوس بود، آورده به دختر دادند و او آن را نزد مادر خود برد. <span class="verse-marker">۱۲</span>سپس شاگردان یحیی آمده بدن او را بردند و به خاک سپردند. پس از آن آن‌ها به نزد عیسی رفتند و به او خبر دادند. </p>
  <h3>خوراک دادن به پنجهزار نفر </h3>
  <h4>(همچنین در مرقُس ۶:‌۳۰‌-‌۴۴ و لوقا ۹:‌۱۰‌-‌۱۷ و یوحنا ۶:‌۱‌-‌۱۴) </h4>
  <p>
    <span class="verse-marker">۱۳</span>عیسی وقتی این خبر را شنید، آنجا را ترک کرد و با کشتی به جای خلوتی رفت. اما مردم باخبر شده دسته‌دسته از شهرهای خود از راه خشکی بدنبال او رفتند. <span class="verse-marker">۱۴</span>همین که عیسی به لب بحیره رسید، جمعیت زیادی را دید و دلش به حال آن‌ها سوخت و مریضان آنها را شفا داد. <span class="verse-marker">۱۵</span>عصر همان روز شاگردانش نزد او آمده گفتند: «اینجا بیابان است و روز هم به آخر رسیده، مردم را به دهات بفرست تا برای خود غذا بخرند.» <span class="verse-marker">۱۶</span>عیسی به ایشان گفت: «لازم نیست مردم بروند، خود شما به آنها خوراک بدهید.» <span class="verse-marker">۱۷</span>شاگردان گفتند: «ما فقط پنج نان و دو ماهی داریم.» <span class="verse-marker">۱۸</span>عیسی در جواب فرمود: «آن‌ها را پیش من بیاورید.» <span class="verse-marker">۱۹</span>و پس از آن به مردم امر کرد که روی سبزه‌ها بنشینند. آنگاه پنج نان و دو ماهی را گرفته چشم به آسمان دوخت و خدا را شکر نموده نانها را پاره کرد و به شاگردان داد و شاگردان آن‌ها را به مردم دادند. <span class="verse-marker">۲۰</span>همه خوردند و سیر شدند و از خُرده‌های باقیمانده که شاگردان جمع کردند دوازده سبد کلان پُر شد. <span class="verse-marker">۲۱</span>غیر از زنان و کودکان پنج هزار مرد خوراک خوردند. </p>
  <h3>راه رفتن بر روی آب </h3>
  <h4>(همچنین در مرقُس ۶:‌۴۵‌-‌۵۲ و یوحنا ۶:‌۱۵‌-‌۲۱) </h4>
  <p>
    <span class="verse-marker">۲۲</span>آنگاه عیسی شاگردان خود را مکلف ساخت که سوار کشتی شده پیش از او به طرف دیگر بحیره بروند تا خودش مردم را رخصت بدهد. <span class="verse-marker">۲۳</span>پس از انجام این کار عیسی به بالای کوهی رفت تا به تنهایی دعا کند. وقتی شب شد او در آنجا تنها بود. <span class="verse-marker">۲۴</span>در این موقع کشتی در بین بحیره به علت باد مخالف، گرفتار امواج شده بود. <span class="verse-marker">۲۵</span>بین ساعت سه و شش صبح عیسی در حالی که بر روی بحیره قدم می‌زد نزد آن‌ها آمد. <span class="verse-marker">۲۶</span>وقتی شاگردان عیسی را دیدند که بر روی آب بحیره راه می‌رود آنقدر ترسیدند که با وحشت فریاد زده گفتند: «این یک سایه است.» <span class="verse-marker">۲۷</span>عیسی فوراً به ایشان گفت: «خاطر جمع باشید، من هستم، نترسید.» <span class="verse-marker">۲۸</span>پِترُس گفت: «ای خداوند اگر تو هستی به من امر کن تا من هم بر روی آب نزد تو بیایم.» <span class="verse-marker">۲۹</span>عیسی فرمود: «بیا.» پِترُس از کشتی پائین آمد و بر روی آب به طرف عیسی رفت. <span class="verse-marker">۳۰</span>اما وقتی شدت طوفان را دید، به ترس افتاد و در حالی که در آب غرق می‌شد فریاد زد: «خداوندا، نجاتم بده.» <span class="verse-marker">۳۱</span>عیسی فوراً رسید و دست او را گرفته گفت: «ای کم ایمان، چرا شک کردی؟» <span class="verse-marker">۳۲</span>آن‌ها سوار کشتی شدند و باد قطع شد <span class="verse-marker">۳۳</span>و کسانی که در کشتی بودند به پای او افتاده می‌گفتند: «تو واقعاً پسر خدا هستی.» </p>
  <h3>شفای بیماران در جنیسارت </h3>
  <h4>(همچنین در مرقُس ۶:‌۵۳‌-‌۵۶) </h4>
  <p>
    <span class="verse-marker">۳۴</span>آن‌ها از بحیره گذشته به سرزمین جنیسارت رسیدند. <span class="verse-marker">۳۵</span>وقتی که مردم آن محل عیسی را شناختند کسانی را به تمام آن ناحیه فرستاده همه بیماران را نزد او آوردند. <span class="verse-marker">۳۶</span>آن‌ها از او تقاضا کردند که اجازه دهد مریضان آن‌ها فقط دامن لباس او را لمس نمایند و هرکه آن را لمس می‌کرد، کاملاً شفا می‌یافت. </p>
  <a id="c15"></a>
  <h2>فصل پانزدهم </h2>
  <h3>تعالیم اجداد </h3>
  <h4>(همچنین در مرقُس ۷:‌۱‌-‌۱۳) </h4>
  <p>
    <span class="verse-marker">۱</span>در این وقت گروهی از فریسی ها و علمای دین یهود از اورشلیم پیش عیسی آمده از او پرسیدند: <span class="verse-marker">۲</span>«چرا شاگردان تو آداب و رسومی را که از پدران ما به ما رسیده است، نادیده می‌گیرند و پیش از خوردن غذا دست‌های خود را نمی‌شویند؟» <span class="verse-marker">۳</span>عیسی به آنها جواب داد: «چرا خود شما برای اینکه آداب و رسوم گذشته خود را حفظ کنید، حکم خدا را می‌شکنید؟ <span class="verse-marker">۴</span>مثلاً خدا فرمود: «پدر و مادر خود را احترام کن، و هرکس به پدر یا مادر خود ناسزا گوید، باید کشته شود»، <span class="verse-marker">۵</span>اما شما می‌گویید: «اگر کسی به پدر و مادر خود بگوید که هر حقی به گردن من داشتید از این به بعد وقف خدا است، <span class="verse-marker">۶</span>دیگر او مجبور نیست به این وسیله به آن‌ها احترام بگذارد.» شما اینطور کلام خدا را به خاطر آداب و رسوم خود نادیده گرفته‌اید. <span class="verse-marker">۷</span>ای منافقان! اشعیا دربارۀ شما درست پیشگویی کرد وقتی گفت: <span class="verse-marker">۸</span>«این قوم با زبان خود، به من احترام می‌گذارند، اما دل‌های شان از من دور است. <span class="verse-marker">۹</span>عبادت آن‌ها بی‌فایده است، زیرا اوامر انسانی را به جای احکام خدا تعلیم می‌دهند.»» </p>
  <h3>چیزهایی که انسان را ناپاک می‌سازد </h3>
  <h4>(همچنین در مرقُس ۷:‌۱۴‌-‌۲۳) </h4>
  <p>
    <span class="verse-marker">۱۰</span>آنگاه عیسی مردم را پیش خود خواسته به ایشان گفت: «به من گوش دهید و این را بدانید <span class="verse-marker">۱۱</span>که انسان بوسیله آنچه می‌خورد و می‌نوشد نجس نمی‌شود، بلکه آن چیزی که از دهن او بیرون می‌آید، او را نجس می‌سازد.» <span class="verse-marker">۱۲</span>در این وقت شاگردان پیش او آمده گفتند: «آیا می‌دانی فریسی ها از آنچه گفته‌ای ناراحت شده‌اند؟» <span class="verse-marker">۱۳</span>عیسی جواب داد: «هر نهالی که پدر آسمانی من بر زمین نکاشته باشد، از ریشه کنده خواهد شد. <span class="verse-marker">۱۴</span>آن‌ها را به حال خود شان بگذارید، آن‌ها کورانی هستند که راهنمای کوران دیگر می‌باشند و هرگاه کوری راهنمای کور دیگری باشد، هر دو به چاه خواهند افتاد.» <span class="verse-marker">۱۵</span>آنگاه پِترُس به عیسی گفت: «معنی این مَثَل را برای ما بگو.» <span class="verse-marker">۱۶</span>عیسی در جواب فرمود: «پس شما هنوز هم این چیز‌ها را درک نمی‌کنید؟ <span class="verse-marker">۱۷</span>آیا نمی‌فهمید که هرچه از راه دهن وارد بدن شود به معده می‌رود و پس از آن به مبرز ریخته می‌شود؟ <span class="verse-marker">۱۸</span>اما چیزهایی که از دهن بیرون می‌آید از دل سرچشمه می‌گیرد و آن‌ها است که آدمی را نجس می‌سازد، <span class="verse-marker">۱۹</span>زیرا افکار پلید، قتل، زنا، فسق، دزدی، شهادت دروغ و تهمت از دل سرچشمه می‌گیرند <span class="verse-marker">۲۰</span>و اینها است، چیزهایی که آدمی را نجس می‌سازند نه نشستن دست‌ها پیش از غذا.» </p>
  <h3>ایمان یک زن </h3>
  <h4>(همچنین در مرقُس ۷:‌۲۴‌-‌۳۰) </h4>
  <p>
    <span class="verse-marker">۲۱</span>آنگاه عیسی آن محل را ترک کرده به نواحی صور و صیدون رفت. <span class="verse-marker">۲۲</span>یک زن کنعانی که اهل آنجا بود، پیش عیسی آمد و با صدای بلند گفت: «ای آقا، ای پسر داود، به من رحم کن، دخترم سخت گرفتار روح ناپاک شده است.» <span class="verse-marker">۲۳</span>اما عیسی هیچ جوابی به او نداد تا اینکه شاگردان پیش آمدند و از عیسی خواهش کرده گفتند: «او فریاد کنان به دنبال ما می‌آید، او را رخصت کن.» <span class="verse-marker">۲۴</span>عیسی در جواب گفت: «من فقط برای گوسفندان گمشده خاندان اسرائیل فرستاده شده‌ام.» <span class="verse-marker">۲۵</span>اما آن زن نزدیک آمده پیش پای عیسی به خاک افتاد و فریاد زد: «ای آقا، به من کمک کن.» <span class="verse-marker">۲۶</span>عیسی در جواب او گفت: «درست نیست که نان اطفال را برداریم و پیش سگ‌ها بیندازیم.» <span class="verse-marker">۲۷</span>اما آن زن جواب داد: «درست است ای آقا، اما سگ‌ها نیز از پس مانده‌های که از دسترخوان ارباب شان می‌افتد، می‌خورند.» <span class="verse-marker">۲۸</span>عیسی در جواب به او گفت: «ای زن، ایمان تو بزرگ است. آرزوی تو بر آورده شود.» و از همان لحظه دخترش شفا یافت. </p>
  <h3>شفای بسیاری از بیماران </h3>
  <p>
    <span class="verse-marker">۲۹</span>عیسی آن محل را ترک کرده و از راه لب بحیرۀ جلیل به بالای کوهی رفت و در آنجا نشست. <span class="verse-marker">۳۰</span>عدۀ زیادی از مردم پیش او آمدند و شلان و کوران، گنگان و لنگان و بیماران دیگر را با خود آورده پیش پاهای او می‌گذاشتند و او آن‌ها را شفا می‌داد. <span class="verse-marker">۳۱</span>مردم وقتی گنگان را گویا و اشخاص شل را سالم و لنگان را روان و کوران را بینا دیدند، تعجب کردند و خدای اسرائیل را حمد گفتند. </p>
  <h3>غذا دادن به چهار هزار نفر </h3>
  <h4>(همچنین در مرقُس ۸:‌۱‌-‌۱۰) </h4>
  <p>
    <span class="verse-marker">۳۲</span>عیسی شاگردان را پیش خود خواسته به آنها گفت: «دل من برای این مردم می‌سوزد. اینک سه روز است که آن‌ها با من هستند و دیگر چیزی برای خوردن ندارند. من نمی‌خواهم آن‌ها را گرسنه روانه کنم، چون ممکن است در راه ضعف کنند.» <span class="verse-marker">۳۳</span>شاگردان در جواب گفتند: «از کجا می‌توانیم در این بیابان نان کافی برای سیر کردن چنین جمعیتی پیدا کنیم؟» <span class="verse-marker">۳۴</span>عیسی پرسید: «چند نان دارید؟» جواب دادند: «هفت نان و چند ماهی کوچک.» <span class="verse-marker">۳۵</span>عیسی امر کرد که مردم روی زمین بنشینند. <span class="verse-marker">۳۶</span>آنگاه آن هفت نان و ماهی‌ها را گرفت و پس از آنکه خدا را شکر نمود آن‌ها را پاره کرده به شاگردان داد و شاگردان به مردم دادند. <span class="verse-marker">۳۷</span>همه خوردند و سیر شدند و از خرده‌های باقیمانده هفت سبد پُر شد. <span class="verse-marker">۳۸</span>غیر از زنان و کودکان چهار هزار مرد از آن خوراک خوردند. <span class="verse-marker">۳۹</span>آنگاه عیسی جمعیت را رخصت داد و خود سوار کشتی شده و به ناحیه مَجدَل رفت. </p>
  <a id="c16"></a>
  <h2>فصل شانزدهم </h2>
  <h3>تقاضای معجزه </h3>
  <h4>(همچنین در مرقُس ۸:‌۱۱‌-‌۱۳ و لوقا ۱۲:‌۵۴‌-‌۵۶) </h4>
  <p>
    <span class="verse-marker">۱</span>پیروان فرقه‌های فریسی و صدوقی پیش آمده از روی امتحان از عیسی خواستند که معجزه آسمانی به آنها نشان دهد. <span class="verse-marker">۲</span>عیسی در جواب آن‌ها گفت: «در وقت غروب اگر آسمان سرخ باشد شما می‌گویید هوا خوب خواهد بود <span class="verse-marker">۳</span>و اگر صبح وقت آسمان سرخ و گرفته باشد می‌گوئید باران خواهد بارید. شما که می‌توانید با نگاه کردن به آسمان هوا را پیش‌بینی کنید، چگونه نمی‌توانید معنی علائم و نشانه‌های این زمان را درک کنید؟ <span class="verse-marker">۴</span>این نسل شریر و بی‌وفا جویای معجزه است و معجزه‌ای به جز معجزۀ یونس نبی به آن داده نخواهد شد.» پس از آن عیسی آن‌ها را ترک کرد و از آنجا رفت. </p>
  <h3>خمیر مایه فرقه‌های فریسی و صدوقی </h3>
  <h4>(همچنین در مرقُس ۸:‌۱۴‌-‌۲۱) </h4>
  <p>
    <span class="verse-marker">۵</span>شاگردان به آن طرف بحیره می‌رفتند ولی فراموش کرده بودند که با خود نان ببرند. <span class="verse-marker">۶</span>پس وقتی عیسی به ایشان فرمود: «از خمیرمایۀ فرقه‌های فریسی و صدوقی دور باشید و احتیاط کنید.» <span class="verse-marker">۷</span>آن‌ها در بین خود صحبت کرده می‌گفتند: «چون ما نان همراه خود نیاورده‌ایم او چنین می‌گوید.» <span class="verse-marker">۸</span>عیسی این را درک کرد و به ایشان گفت: «ای کم‌ایمانان، چرا دربارۀ نداشتن نان صحبت می‌کنید؟ <span class="verse-marker">۹</span>آیا هنوز هم نمی‌فهمید؟ آیا آن پنج نان و پنج هزار مرد را بخاطر ندارید؟ چند سبد جمع کردید؟ <span class="verse-marker">۱۰</span>یا در مورد آن هفت نان و چهار هزار مرد، چند سبد جمع کردید؟ <span class="verse-marker">۱۱</span>چرا نمی‌توانید بفهمید که من دربارۀ نان صحبت نمی‌کردم؟ من فقط گفتم که از خمیرمایۀ فرقه‌های فریسی و صدوقی احتیاط کنید.» <span class="verse-marker">۱۲</span>آنگاه فهمیدند که عیسی از آنها می‌خواهد، که از تعالیم فرقه‌های فریسی و صدوقی احتیاط کنند، نه از خمیرمایۀ نان. </p>
  <h3>تو مسیح هستی </h3>
  <h4>(همچنین در مرقُس ۸:‌۲۷‌-‌۳۰ و لوقا ۹:‌۱۸‌-‌۲۱) </h4>
  <p>
    <span class="verse-marker">۱۳</span>وقتی عیسی به نواحی اطراف قیصریه فیلیپُس رسید از شاگردان خود پرسید: «به نظر مردم پسر انسان کیست؟» <span class="verse-marker">۱۴</span>آن‌ها جواب دادند: «بعضی‌ها می‌گویند یحیای تعمید‌دهنده است و عده‌ای می‌گویند: الیاس یا ارمیا و یا یکی از انبیا است.» <span class="verse-marker">۱۵</span>عیسی پرسید: «شما مرا که می‌دانید؟» <span class="verse-marker">۱۶</span>شمعون پِترُس جواب داد: «تو مسیح، پسر خدای زنده هستی.» <span class="verse-marker">۱۷</span>آنگاه عیسی گفت: «ای شمعون پسر یونا، خوشا بحال تو! چون تو این را از انسان نیاموختی بلکه پدر آسمانی من آن را بر تو آشکار ساخته است. <span class="verse-marker">۱۸</span>و به تو می‌گویم که تو پِترُس هستی و من بر این صخره کلیسای خود را بنا می‌کنم و نیروهای مرگ هرگز بر آن دست نخواهد یافت <span class="verse-marker">۱۹</span>و کلیدهای پادشاهی آسمانی را به تو می‌دهم، آنچه را که تو در زمین ببندی در آسمان بسته خواهد شد و هرچه را که در روی زمین باز نمایی در آسمان باز خواهد شد.» <span class="verse-marker">۲۰</span>بعد از آن عیسی به شاگردان امر کرد به کسی نگویند که او مسیح است. </p>
  <h3>پیشگویی عیسی درباره مرگ و قیام خود </h3>
  <h4>(همچنین در مرقُس ۸:‌۳۱‌ـ‌۹:‌۱ و لوقا ۹:‌۲۲‌-‌۲۷) </h4>
  <p>
    <span class="verse-marker">۲۱</span>از آن زمان عیسی به آشکار ساختن این حقیقت پرداخت و به شاگردان خود گفت که او می‌بایست به اورشلیم برود و در آنجا از مشایخ، سران کاهنان و علمای دین یهود رنج بسیار ببیند و کشته شود و روز سوم زنده گردد. <span class="verse-marker">۲۲</span>اما پِترُس عیسی را به کناری کشید و با اعتراض به او گفت: «خدا نکند! نخیر، خداوندا، هرگز برای تو چنین واقع نخواهد شد.» <span class="verse-marker">۲۳</span>عیسی برگشته به پِترُس گفت: «دور شو، ای شیطان، تو مانع راه من هستی و افکار تو افکار انسانی است، نه خدایی.» </p>
  <p>
    <span class="verse-marker">۲۴</span>سپس عیسی به شاگردان خود فرمود: «اگر کسی بخواهد پیرو من باشد باید دست از جان خود بشوید و صلیب خود را برداشته بدنبال من بیاید. <span class="verse-marker">۲۵</span>زیرا هر که بخواهد جان خود را حفظ کند آن را از دست می‌دهد، اما هر که بخاطر من جان خود را فدا کند آن را نگاه خواهد داشت. <span class="verse-marker">۲۶</span>برای انسان چه فایده دارد که تمام جهان را ببرد، اما جان خود را از دست بدهد؟ زیرا او دیگر به هیچ قیمتی نمی‌تواند آن را باز یابد. <span class="verse-marker">۲۷</span>پسر انسان با جلال پدر خود همراه با فرشتگان می‌آید و به هرکس مطابق اعمالش اجر می‌دهد. <span class="verse-marker">۲۸</span>آمین، به شما می‌گویم، بعضی کسانی در اینجا ایستاده‌اند که تا آمدن پسر انسان را نبینند که در پادشاهیِ خود می‌آید، طعم مرگ را نخواهند چشید.» </p>
  <a id="c17"></a>
  <h2>فصل هفدهم </h2>
  <h3>تبدیل هیئت عیسی </h3>
  <h4>(همچنین در مرقُس ۹:‌۲‌-‌۱۳ و لوقا ۹:‌۲۸‌-‌۳۶) </h4>
  <p>
    <span class="verse-marker">۱</span>بعد از شش روز عیسی، پِترُس و یعقوب و یوحنا برادر یعقوب را گرفته به بالای کوهی بلند برد تا در آنجا تنها باشند. <span class="verse-marker">۲</span>در حضور آن‌ها هیئت او تغییر کرد، رویش مانند آفتاب درخشید و لباسش مثل نور سفید گشت. <span class="verse-marker">۳</span>در همین موقع شاگردان، موسی و الیاس را دیدند که با عیسی صحبت می‌کردند. <span class="verse-marker">۴</span>آنگاه پِترُس به عیسی گفت: «خداوندا، چه خوب است که ما اینجا هستیم. اگر بخواهی من سه سایبان در اینجا می‌سازم: یکی برای تو، یکی برای موسی و یکی هم برای الیاس.» <span class="verse-marker">۵</span>هنوز سخن او تمام نشده بود که ابری درخشان آنها را فرا گرفت و از آن ابر صدایی شنیده شد که می‌گفت: «این است پسر عزیز من که از او خوشنودم. به او گوش دهید.» <span class="verse-marker">۶</span>وقتی شاگردان این صدا را شنیدند، بسیار ترسیدند و با صورت به خاک افتادند. <span class="verse-marker">۷</span>آنگاه عیسی پیش آنها آمد و بر آنها دست گذاشته گفت: «برخیزید، دیگر نترسید.» <span class="verse-marker">۸</span>وقتی شاگردان چشمان خود را باز کردند جز عیسی، کسی دیگر را ندیدند. </p>
  <p>
    <span class="verse-marker">۹</span>در حالی که از کوه پایین می‌آمدند، عیسی به آنها امر کرد تا روزی که پسر انسان پس از مرگ زنده نشده است دربارۀ آنچه دیده بودند به کسی چیزی نگویند. <span class="verse-marker">۱۰</span>شاگردان پرسیدند: «پس چرا علمای دین می‌گویند باید اول الیاس بیاید؟» <span class="verse-marker">۱۱</span>عیسی جواب داد: «درست است، اول الیاس خواهد آمد و همه چیز را اصلاح خواهد کرد. <span class="verse-marker">۱۲</span>اما من به شما می‌گویم که الیاس آمده است و آنها او را نشناختند و آنچه خواستند با او کردند. پسر انسان نیز باید همینطور از دست ایشان رنج ببیند.» <span class="verse-marker">۱۳</span>در این وقت شاگردان فهمیدند که مقصد او یحیای تعمید‌دهنده است. </p>
  <h3>شفای یک میرگی‌دار </h3>
  <h4>(همچنین در مرقُس ۹:‌۱۴‌-‌۲۹ و لوقا ۹:‌۳۷‌-‌۴۳) </h4>
  <p>
    <span class="verse-marker">۱۴</span>همینکه عیسی و شاگردان پیش مردم برگشتند، مردی نزد عیسی آمد و در برابر او زانو زده <span class="verse-marker">۱۵</span>گفت: «ای آقا، بر پسر من رحم کن. او میرگی دارد و دچار حمله‌های سختی می‌شود بطوری که بارها خود را در آب و آتش انداخته است. <span class="verse-marker">۱۶</span>او را پیش شاگردان تو آوردم، اما نتوانستند او را شفا دهند.» <span class="verse-marker">۱۷</span>عیسی در جواب گفت: «مردم این زمانه چقدر بی‌ایمان و بی‌راه هستند! تا به کی باید با شما باشم؟ و تا چه وقت باید شما را تحمل کنم؟ او را پیش من بیاورید.» <span class="verse-marker">۱۸</span>پس عیسی با تندی به روح ناپاک امر کرد از او خارج شود. روح ناپاک او را ترک کرد و آن پسر در همان لحظه شفا یافت. </p>
  <p>
    <span class="verse-marker">۱۹</span>بعد از این واقعه شاگردان عیسی آمده در خلوت از او پرسیدند: «چرا ما نتوانستیم آن روح ناپاک را بیرون کنیم؟» <span class="verse-marker">۲۰</span>عیسی جواب داد: «چون ایمان شما کم است! بدانید که اگر به اندازۀ یک دانۀ اوری ایمان داشته باشید، می‌توانید به این کوه بگویید که از اینجا به آنجا منتقل شود و منتقل خواهد شد و هیچ چیز برای شما محال نخواهد بود. <span class="verse-marker">۲۱</span>[لیکن این جنس جز به دعا و روزه بیرون نمی‌رود.]» </p>
  <h3>دومین پیشگویی مرگ و قیام </h3>
  <h4>(همچنین در مرقُس ۹:‌۳۰‌-‌۳۲ و لوقا ۹:‌۴۳‌-‌۴۵) </h4>
  <p>
    <span class="verse-marker">۲۲</span>در موقعی که آن‌ها هنوز در جلیل دور هم بودند، عیسی به ایشان گفت: «پسر انسان بزودی به دست مردم تسلیم می‌گردد <span class="verse-marker">۲۳</span>و آنها او را خواهند کشت ولی او در روز سوم باز زنده خواهد شد.» شاگردان بسیار غمگین شدند. </p>
  <h3>پرداخت مالیات عبادتگاه </h3>
  <p>
    <span class="verse-marker">۲۴</span>در موقع ورود عیسی و شاگردان به کپرناحوم، کسانی که مأمور وصول مالیات برای عبادتگاه بودند پیش پِترُس آمده از او پرسیدند: «آیا استاد تو مالیات عبادتگاه را نمی‌پردازد؟» <span class="verse-marker">۲۵</span>پِترُس گفت «البته!» وقتی پِترُس به خانه رفت قبل از اینکه چیزی بگوید عیسی به او گفت: «ای شمعون، به نظر تو پادشاهان جهان از چه کسانی محصول و مالیات می‌گیرند ـ از ملت خود یا از بیگانگان؟» <span class="verse-marker">۲۶</span>پِترُس گفت: «از بیگانگان.» عیسی فرمود: «در این صورت خود ملت معاف است، <span class="verse-marker">۲۷</span>اما برای اینکه این اشخاص لغزش نخورند برو و چنگکی به بحیره بینداز، وقتی دهن اولین ماهی صید‌شده را باز کنی، سکه‌ای در آن خواهی یافت. آن را بردار و مالیات من و خود را به آن‌ها بده.» </p>
  <a id="c18"></a>
  <h2>فصل هجدهم </h2>
  <h3>چه کسی بزرگتر است </h3>
  <h4>(همچنین در مرقُس ۹:‌۳۳‌-‌۳۷ و لوقا ۹:‌۴۶‌-‌۴۸) </h4>
  <p>
    <span class="verse-marker">۱</span>در آن وقت شاگردان نزد عیسی آمده از او پرسیدند: «چه کسی در پادشاهی آسمانی از همه بزرگتر است؟» <span class="verse-marker">۲</span>عیسی کودکی را صدا کرد و از او خواست در برابر آنها بایستد <span class="verse-marker">۳</span>و سپس به آنها گفت: «در حقیقت به شما می‌گویم که اگر شما تغییر نکنید و مانند کودکان نگردید هرگز داخل پادشاهی آسمانی نخواهید شد. <span class="verse-marker">۴</span>در پادشاهی آسمانی، آن کسی از همه بزرگتر است که خود را فروتن سازد و مانند این کودک بشود. <span class="verse-marker">۵</span>و کسی که چنین کودکی را به نام من بپذیرد، مرا پذیرفته است. </p>
  <h3>وسوسه‌های گناه </h3>
  <h4>(همچنین در مرقُس ۹:‌۴۲‌-‌۴۸ و لوقا ۱۷:‌۱‌-‌۲) </h4>
  <p>
    <span class="verse-marker">۶</span>وای بحال کسی که باعث لغزش یکی از این کوچکان که به من ایمان دارند بشود. برای او بهتر می‌بود که سنگ آسیابی به گردنش آویخته شود و در اعماق دریا غرق گردد. <span class="verse-marker">۷</span>وای بر دنیا که باعث چنین لغزش‌هایی می‌شود! حتماً لغزش‌هایی پیش خواهد آمد، اما وای بر کسی که باعث این لغزش‌ها شود. <span class="verse-marker">۸</span>بنابراین اگر دست یا پای تو، تو را به گناه بکشاند آن را قطع کن و دور بینداز، زیرا برای تو بهتر است که بدون دست یا پا به زندگی راه یابی تا با دو دست و دو پا به داخل آتش ابدی افگنده شوی. <span class="verse-marker">۹</span>و اگر چشم تو، تو را به گناه می‌کشاند، آن را بکش و دور بینداز، زیرا بهتر است که با یک چشم به زندگی راه یابی تا با دو چشم به آتش دوزخ افگنده شوی. </p>
  <h3>مَثَل گوسفندِ گمشده </h3>
  <h4>(همچنین در لوقا ۱۵:‌۳‌-‌۷) </h4>
  <p>
    <span class="verse-marker">۱۰</span>هرگز این کوچکان را حقیر نشمارید. بدانید که آنها در عالم بالا فرشتگانی دارند که پیوسته روی پدر مرا که در آسمان است، می‌بینند. <span class="verse-marker">۱۱</span>[زیرا پسر انسان آمده است تا گمشده را نجات بخشد.] <span class="verse-marker">۱۲</span>عقیدۀ شما چیست؟ اگر مردی صد گوسفند داشته باشد و یکی از آن‌ها گم شود، آیا او نود و نُه گوسفند دیگر را در کوهسار رها نمی‌کند و به جستجوی گوسفندِ گمشده نمی‌رود؟ <span class="verse-marker">۱۳</span>و هرگاه آن را پیدا کند برای آن یک گوسفند بیشتر شاد می‌شود تا برای آن نود و نُه گوسفند دیگر که گم نشده‌اند. <span class="verse-marker">۱۴</span>به همین طور پدر آسمانی شما نمی‌خواهد که حتی یکی از این کوچکان از دست برود. </p>
  <h3>وقتی شخصی مرتکب خطا می‌شود </h3>
  <p>
    <span class="verse-marker">۱۵</span>اگر برادرت به تو بدی کند، برو و با او در تنهایی دربارۀ آن موضوع صحبت کن. اگر به سخن تو گوش دهد برادر خود را باز یافته‌ای <span class="verse-marker">۱۶</span>و اگر به سخن تو گوش ندهد، یک یا دو نفر دیگر را با خود ببر تا از زبان دو یا سه شاهد این موضوع تأیید شود. <span class="verse-marker">۱۷</span>اگر حاضر نیست سخنان آنها را بشنود موضوع را به اطلاع کلیسا برسان و اگر حاضر نشود به کلیسا گوش دهد، با او مثل یک بیگانه یا جزیه‌گیر رفتار کن. </p>
  <p>
    <span class="verse-marker">۱۸</span>بدانید که چیزی را که شما در روی زمین ببندید در آسمان هم بسته می‌شود و چیزی را که در روی زمین باز نمائید در آسمان باز می‌شود. <span class="verse-marker">۱۹</span>و نیز بدانید که هرگاه دو نفر از شما در روی زمین دربارۀ آنچه که از خدا می‌خواهند یکدل باشند، پدر آسمانی من آن را به ایشان خواهد بخشید، <span class="verse-marker">۲۰</span>زیرا هرجا که دو یا سه نفر بنام من جمع شوند، من آنجا در میان آنها هستم.» </p>
  <h3>کسی که دیگران را نمی‌بخشد </h3>
  <p>
    <span class="verse-marker">۲۱</span>در این وقت پِترُس پیش عیسی آمده از او پرسید: «خداوندا، اگر برادر من نسبت به من خطا بکند، تا چند بار باید او را ببخشم؟ تا هفت بار؟» <span class="verse-marker">۲۲</span>عیسی در جواب گفت: «نمی گویم هفت بار، بلکه هفتاد مرتبه هفت بار. <span class="verse-marker">۲۳</span>چون پادشاهی آسمانی مانند پادشاهی است که تصمیم گرفت از خادمان خود حساب بخواهد. <span class="verse-marker">۲۴</span>وقتی این کار را شروع کرد شخصی را نزد او آوردند که ده هزار قنطار از او قرضدار بود، [ارزش یک قنطار بیش از معاش پانزده سال یک کارگر بود] <span class="verse-marker">۲۵</span>اما چون او نمی‌توانست آن را بپردازد، اربابش امر کرد او را با زن و فرزندان و تمام هستی‌اش بفروشند تا قرض خود را بپردازد. <span class="verse-marker">۲۶</span>آن شخص پیش پای ارباب خود افتاده گفت: «ای آقا، به من مهلت بده و من تمام آن را تا پول آخر به تو خواهم پرداخت.» <span class="verse-marker">۲۷</span>دل ارباب به حال او سوخت. به طوریکه قرض او را بخشید و به او اجازه داد برود. </p>
  <p>
    <span class="verse-marker">۲۸</span>اما او وقتی از آنجا رفت در راه با یکی از همکاران خود روبرو شد که تقریباً صد دینار [برابر با معاش صد روز] از او قرضدار بود، او را گرفت و گلویش را فشرده گفت: «قرض مرا به من بپرداز.» <span class="verse-marker">۲۹</span>آن شخص به پای همکار خود افتاد و به او التماس کرده گفت: «به من مهلت بده، پول تو را می‌پردازم.» <span class="verse-marker">۳۰</span>اما او قبول نکرد و آن مرد را به زندان انداخت تا قرض خود را بپردازد. <span class="verse-marker">۳۱</span>خادمان دیگر که این ماجرا را دیدند بسیار جگرخون شدند و به نزد ارباب خود رفته تمام جریان را به اطلاع او رسانیدند. <span class="verse-marker">۳۲</span>او آن مرد را خواسته به او گفت: «ای غلام شریر، بخاطر خواهشی که از من کردی من همۀ قرض تو را به تو بخشیدم. <span class="verse-marker">۳۳</span>آیا نمی‌باید همینطور که من دلم برای تو سوخت، تو هم به همکار خود دلسوزی می‌کردی؟» <span class="verse-marker">۳۴</span>ارباب آنقدر خشمگین شد که آن غلام را به زندان انداخت و امر کرد، که تا وقتی تمام قرض خود را نپرداخته است، آزاد نشود. <span class="verse-marker">۳۵</span>پدر آسمانی من هم با شما همینطور رفتار خواهد کرد، اگر همۀ شما برادر خود را از دل نبخشید.» </p>
  <a id="c19"></a>
  <h2>فصل نوزدهم </h2>
  <h3>تعلیم عیسی دربارۀ طلاق </h3>
  <h4>(همچنین در مرقُس ۱۰:‌۱‌-‌۱۲) </h4>
  <p>
    <span class="verse-marker">۱</span>وقتی عیسی این سخنان را به پایان رسانید جلیل را ترک کرد و به ناحیه یهودیه در آن طرف دریای اُردن رفت. <span class="verse-marker">۲</span>جمعیت زیادی به دنبال او رفتند و عیسی آن‌ها را در آنجا شفا داد. <span class="verse-marker">۳</span>بعضی از فریسی ها هم پیش او آمده از روی امتحان از او پرسیدند: «آیا جایز است که مرد به هر علتی که بخواهد زن خود را طلاق دهد؟» <span class="verse-marker">۴</span>عیسی در جواب از آن‌ها پرسید: «آیا تا به حال نخوانده‌اید که پروردگار از ابتدا انسان را مرد و زن آفرید؟ <span class="verse-marker">۵</span>به این سبب است که مرد، پدر و مادر خود را ترک می‌کند و به زن خود می‌پیوندد و آن دو یک تن می‌شوند <span class="verse-marker">۶</span>از این رو آن‌ها دیگر دو نیستند بلکه یک تن هستند، پس آنچه را که خدا به هم پیوسته است انسان نباید جدا سازد.» <span class="verse-marker">۷</span>آن‌ها پرسیدند: «پس چرا موسی اجازه داد که مرد با دادن یک طلاق‌نامه به زن خود از او جدا شود؟» <span class="verse-marker">۸</span>عیسی در جواب گفت: «به خاطر سنگدلی شما بود که موسی اجازه داد از زن خود جدا شوید، ولی از ابتدای خلقت چنین نبود. <span class="verse-marker">۹</span>اما من به شما می‌گویم هرکس زن خود را به هر سببی به جز سبب زنا طلاق دهد و با زن دیگری ازدواج نماید مرتکب زنا می‌شود.» <span class="verse-marker">۱۰</span>شاگردان به او گفتند: «اگر شوهر در مقابل زنش باید چنین وضعی داشته باشد، بهتر است که دیگر کسی ازدواج نکند.» <span class="verse-marker">۱۱</span>عیسی به آن‌ها گفت: «همه نمی‌توانند این سخن را قبول کنند، مگر کسانی که قدرت آن را داشته باشند. <span class="verse-marker">۱۲</span>بعضی‌ها طوری به دنیا آمده‌اند که اصلاً نمی‌توانند ازدواج کنند، عده‌ای هم به دست انسان خسی شده‌اند و عده‌ای نیز به خاطر پادشاهی آسمانی از ازدواج خودداری می‌کنند. بنابراین هرکس قدرت اجرای این تعلیم را دارد، آن را بپذیرد.» </p>
  <h3>عیسی اطفال کوچک را برکت می‌دهد </h3>
  <h4>(همچنین در مرقُس ۱۰:‌۱۳‌-‌۱۶ و لوقا ۱۸:‌۱۵‌-‌۱۷) </h4>
  <p>
    <span class="verse-marker">۱۳</span>در این وقت عده‌ای از مردم، اطفال کوچک را پیش عیسی آوردند تا او دست خود را بر سر آن‌ها بگذارد و برای آن‌ها دعا کند. اما شاگردان آن‌ها را به خاطر این کار سرزنش کردند. <span class="verse-marker">۱۴</span>اما عیسی به آنها فرمود: «بگذارید اطفال کوچک نزد من بیایند و مانع آنها نشوید، زیرا پادشاهی آسمان به چنین کسانی تعلق دارد.» <span class="verse-marker">۱۵</span>عیسی دست خود را بر سر کودکان گذاشت و سپس از آنجا رفت. </p>
  <h3>جوان دولتمند </h3>
  <h4>(همچنین در مرقُس ۱۰:‌۱۷‌-‌۳۱ و لوقا ۱۸:‌۱۸‌-‌۳۰) </h4>
  <p>
    <span class="verse-marker">۱۶</span>در این هنگام مردی پیش آمد و از عیسی پرسید: «ای استاد چه کار نیکی باید بکنم تا بتوانم زندگی ابدی را به‌دست آورم؟» <span class="verse-marker">۱۷</span>عیسی به او گفت: «چرا دربارۀ نیکی از من سؤال می‌کنی؟ فقط یکی نیکو است. اما اگر تو می‌خواهی به زندگی راه یابی، احکام شریعت را نگاه‌دار.» <span class="verse-marker">۱۸</span>او پرسید: «کدام احکام؟» عیسی در جواب فرمود: «قتل نکن، زنا نکن، دزدی نکن، شهادت دروغ نده، <span class="verse-marker">۱۹</span>احترام پدر و مادر خود را نگاه‌دار و همسایه‌ات را مانند خود دوست بدار.» <span class="verse-marker">۲۰</span>آن جوان جواب داد: «من همۀ اینها را نگه داشته‌ام، دیگر چه چیزی کم دارم؟» <span class="verse-marker">۲۱</span>عیسی به او فرمود: «اگر می‌خواهی کامل باشی برو، دارایی خود را بفروش و به فقرا بده تا برای تو در عالم بالا ثروتی اندوخته شود. آن وقت بیا و از من پیروی کن.» <span class="verse-marker">۲۲</span>وقتی آن جوان این را شنید با دلی افسرده از آنجا رفت زیرا ثروت بسیار داشت. </p>
  <p>
    <span class="verse-marker">۲۳</span>عیسی به شاگردان خود فرمود: «بدانید که ورود دولتمندان به پادشاهی آسمان بسیار مشکل است، <span class="verse-marker">۲۴</span>باز هم می‌گویم که گذشتن شتر از سوراخ سوزن آسانتر است تا ورود یک شخص دولتمند به پادشاهی خدا.» <span class="verse-marker">۲۵</span>شاگردان از شنیدن این سخن سخت پریشان شده پرسیدند: «پس چه کسی می‌تواند نجات بیابد؟» <span class="verse-marker">۲۶</span>عیسی به آنها دید و فرمود: «برای انسان این محال است ولی برای خدا همه چیز ممکن می‌باشد.» <span class="verse-marker">۲۷</span>پِترُس در جواب به او گفت: «ما که همه چیز را ترک کرده و به دنبال تو آمده‌ایم، اجر ما چه خواهد بود؟» <span class="verse-marker">۲۸</span>عیسی جواب داد: «در حقیقت به شما می‌گویم که در روز قیامت، در آن هنگام که پسر انسان با شکوه و جلال آسمانی بر تخت سلطنت خود می‌نشیند، شما که از من پیروی کرده‌اید بر دوازده تخت خواهید نشست و بر دوازده طایفۀ اسرائیل داوری خواهید نمود. <span class="verse-marker">۲۹</span>و هرکس که به خاطر من خانه و برادران و خواهران و پدر و مادر و کودکان و زمین خود را ترک کرده باشد، چندین برابر اجر خواهد گرفت و زندگی ابدی را به دست خواهد آورد. <span class="verse-marker">۳۰</span>اما بسیاری از کسانی که اکنون اول هستند، آخر خواهند شد و بسیاری از آن‌ها که اکنون آخر هستند اول خواهند بود. </p>
  <a id="c20"></a>
  <h2>فصل بیستم </h2>
  <h3>مزدوران تاکستان </h3>
  <p>
    <span class="verse-marker">۱</span>پادشاهی آسمان مانند صاحب تاکستانی است که یک روز صبح وقت بیرون رفت تا مزدورانی برای کار در تاکستان خود بگیرد <span class="verse-marker">۲</span>و بعد از آنکه آن‌ها دربارۀ مزد روزانه موافقت کردند، آنها را به سر کار فرستاد. <span class="verse-marker">۳</span>ساعت نُه صبح باز بیرون رفت و کسان دیگری را دید که بیکار در بازار ایستاده بودند. <span class="verse-marker">۴</span>به آن‌ها گفت: «بروید و در تاکستان من کار کنید و من حق شما را به شما خواهم داد.» و آن‌ها هم رفتند. <span class="verse-marker">۵</span>در وقت چاشت و همچنین ساعت سه بعد از ظهر باز بیرون رفت و مانند دفعات پیش عده‌ای را به کار گرفت. <span class="verse-marker">۶</span>او یک ساعت پیش از غروب آفتاب باز بیرون رفت و دستۀ دیگری را در آنجا ایستاده دید، به آنها گفت: «چرا تمام روز اینجا بیکار ایستاده‌اید؟» <span class="verse-marker">۷</span>آن‌ها جواب دادند: «چونکه هیچ کس به ما کاری نداده است.» پس او به آنها گفت: «بروید و در تاکستان من کار کنید.» <span class="verse-marker">۸</span>وقتی غروب شد صاحب تاکستان به ناظر خود گفت: «مزدوران را صدا کن و مزد همه را بده، از کسانی که آخر آمدند شروع کن و آخر همه به کسانی که اول آمدند.» <span class="verse-marker">۹</span>آنهای که یک ساعت قبل از غروب شروع به کار کرده بودند پیش آمدند و هریک مزد یک روز تمام را گرفت. <span class="verse-marker">۱۰</span>وقتی نوبت به کسانی رسید که اول آمده بودند آن‌ها انتظار داشتند از دیگران بیشتر بگیرند اما به آنها به اندازۀ دیگران داده شد. <span class="verse-marker">۱۱</span>وقتی مزدوران مزد خود را گرفتند شکایت کنان به صاحب تاکستان گفتند: <span class="verse-marker">۱۲</span>«این کسانی که آخر همه آمده‌اند فقط یک ساعت کار کرده‌اند و تو آنها را با ما که تمام روز در آفتاب سوزان کارهای سنگین را تحمل کرده ایم در یک سطح قرار داده ای.» <span class="verse-marker">۱۳</span>آن مالک رو به یکی از آن‌ها کرده گفت: «ای دوست، من که به تو ظلمی نکرده‌ام. مگر تو قبول نکردی که با این مزد کار کنی؟ <span class="verse-marker">۱۴</span>پس مزد خود را بردار و برو. من می‌خواهم به نفر آخر به اندازۀ تو مزد بدهم. <span class="verse-marker">۱۵</span>آیا حق ندارم که با پول خود مطابق خواهش خود عمل کنم؟ چرا به سخاوت من بدبینی می‌کنی؟» <span class="verse-marker">۱۶</span>به این ترتیب، آخرین، اولین و اولین، آخرین خواهند شد.» </p>
  <h3>سومین پیشگویی مرگ و قیام عیسی </h3>
  <h4>(همچنین در مرقُس ۱۰:‌۳۲‌-‌۳۴ و لوقا ۱۸:‌۳۱‌-‌۳۴) </h4>
  <p>
    <span class="verse-marker">۱۷</span>وقتی عیسی به طرف اورشلیم می‌رفت در راه، دوازده شاگرد خود را به گوشه‌ای بُرد و به آنها گفت: <span class="verse-marker">۱۸</span>«اکنون ما به اورشلیم می‌رویم و در آنجا پسر انسان به دست سران کاهنان و علمای دین تسلیم خواهد شد و آنها حکم مرگ او را داده، <span class="verse-marker">۱۹</span>تحویل بیگانگان خواهند کرد تا آن‌ها او را ریشخند نموده تازیانه بزنند و مصلوب کنند و او در روز سوم بار دیگر زنده خواهد شد.» </p>
  <h3>خواهش یک مادر </h3>
  <h4>(همچنین در مرقُس ۱۰:‌۳۵‌-‌۴۵) </h4>
  <p>
    <span class="verse-marker">۲۰</span>آنگاه مادر پسران زَبدی همراه فرزندان خود پیش عیسی آمده رو به خاک افتاد و تقاضا نمود که عیسی به او لطفی بنماید. <span class="verse-marker">۲۱</span>عیسی پرسید: «چه می‌خواهی؟» گفت: «وعده بده که در پادشاهی تو این دو پسر من یکی در دست راست تو و دیگری در دست چپ تو بنشیند.» <span class="verse-marker">۲۲</span>عیسی به آن دو برادر رو کرده گفت: «شما نمی‌دانید که چه می‌خواهید. آیا می‌توانید جامی را که من می‌نوشم، بنوشید؟» آن‌ها جواب دادند: «بلی، می‌توانیم.» <span class="verse-marker">۲۳</span>عیسی به آنها گفت: «درست است شما از جام من خواهید نوشید، اما انتخاب کسانی که در دست راست و دست چپ من بنشینند با من نیست، زیرا کسانی در دست راست یا چپ من خواهند نشست که پدر من قبلاً برای شان آماده کرده است.» <span class="verse-marker">۲۴</span>وقتی ده شاگرد دیگر از این موضوع باخبر شدند از آن دو برادر سخت رنجیدند. <span class="verse-marker">۲۵</span>پس عیسی آنها را پیش خود خواسته فرمود: «شما می‌دانید که در این دنیا حکمرانان بر زیردستان خود آقایی می‌کنند و بزرگان شان به آنها زور می‌گویند. <span class="verse-marker">۲۶</span>اما در میان شما نباید چنین باشد، بلکه هر که می‌خواهد در بین شما بزرگ باشد باید خادم همه گردد <span class="verse-marker">۲۷</span>و هر که بخواهد بالا‌تر از همه شود باید غلام همه باشد. <span class="verse-marker">۲۸</span>پسر انسان نیز نیامد تا خدمت شود، بلکه تا خدمت کند و جان خود را در راه بسیاری فدا سازد.» </p>
  <h3>شفای دو نابینا </h3>
  <h4>(همچنین در مرقُس ۱۰:‌۴۶‌-‌۵۲ و لوقا ۱۸:‌۳۵‌-‌۴۳) </h4>
  <p>
    <span class="verse-marker">۲۹</span>وقتی عیسی و شاگردانش شهر اریحا را ترک می‌کردند، جمعیت بزرگی به دنبال او رفت. <span class="verse-marker">۳۰</span>در کنار راه دو نفر نابینا نشسته بودند و چون شنیدند که عیسی از آنجا می‌گذرد، فریاد زده گفتند: «ای آقا، ای پسر داود، بر ما رحم کن.» <span class="verse-marker">۳۱</span>مردم آنها را سرزنش کرده و به آن‌ها می‌گفتند که خاموش شوند. اما آن دو نفر بیشتر فریاد کرده می‌گفتند: «ای آقا، ای پسر داود، به ما رحم کن.» <span class="verse-marker">۳۲</span>عیسی ایستاد و آن دو مرد را صدا کرده پرسید: «چه می‌خواهید برای تان انجام دهم؟» <span class="verse-marker">۳۳</span>آن‌ها گفتند: «ای آقا، ما می‌خواهیم که چشمان ما باز شوند.» <span class="verse-marker">۳۴</span>دل عیسی سوخت، چشمان آنها را لمس کرد و آن‌ها فوراً بینائی خود را بازیافتند و به دنبال او رفتند. </p>
  <a id="c21"></a>
  <h2>فصل بیست و یکم </h2>
  <h3>ورود پیروزمندانه عیسی به اورشلیم </h3>
  <h4>(همچنین در مرقُس ۱۱:‌۱‌-‌۱۱ و لوقا ۱۹:‌۲۸‌-‌۴۰ و یوحنا ۱۲:‌۱۲‌-‌۱۹) </h4>
  <p>
    <span class="verse-marker">۱</span>وقتی عیسی و شاگردان به نزدیکی‌های اورشلیم و به دهکدۀ بیت‌فاجی واقع در کوه زیتون رسیدند عیسی دو نفر از شاگردان خود را فرستاد <span class="verse-marker">۲</span>و به آن‌ها گفت: «به دهکدۀ مقابل بروید. نزدیک دروازۀ آن، الاغی را با کره‌اش بسته خواهید یافت. آن‌ها را باز کنید و پیش من بیاورید. <span class="verse-marker">۳</span>اگر کسی به شما حرفی زد بگویید که خداوند به آن‌ها احتیاج دارد و او به شما اجازه خواهد داد که آن‌ها را فوراً بیاورید.» <span class="verse-marker">۴</span>و به این وسیله پیشگویی پیغمبر تمام شد که می‌فرماید: <span class="verse-marker">۵</span>«به دختر سهیون بگویید: اینک پادشاه تو است که بر الاغی نشسته و بر کره چهار پایی سوار است و با شکستگی نزد تو می‌آید.» </p>
  <p>
    <span class="verse-marker">۶</span>آن دو شاگرد رفتند و آنچه به آن‌ها گفته شده بود انجام دادند. <span class="verse-marker">۷</span>و آن الاغ و کره‌اش را آوردند و آنگاه لباسهای خود را بر پشت آن‌ها انداختند و عیسی سوار شد. <span class="verse-marker">۸</span>جمعیت زیادی جاده را با لباسهای خود فرش کردند و بعضی، شاخه‌های درختان را می‌بریدند و در راه می‌گسترانیدند. <span class="verse-marker">۹</span>آنگاه جمعیتی که پیش روی می‌رفتند و آن‌ها که از عقب می‌آمدند فریاد می‌زدند و می‌گفتند: «مبارک باد پسر داود، فرخنده باد آن کسی که به نام خداوند می‌آید. خدای متعال او را مبارک سازد.» <span class="verse-marker">۱۰</span>همین که عیسی داخل اورشلیم شد تمام مردم شهر به هیجان آمدند و عده‌ای می‌پرسیدند: «این شخص کیست؟» <span class="verse-marker">۱۱</span>جمعیت جواب می‌دادند: «این عیسی پیامبر است که از ناصرۀ جلیل آمده است.» </p>
  <h3>عیسی در عبادتگاهِ اورشلیم </h3>
  <h4>(همچنین در مرقُس ۱۱:‌۱۵‌-‌۱۹ و لوقا ۱۹:‌۴۵‌-‌۴۸ و یوحنا ۲:‌۱۳‌-‌۲۲) </h4>
  <p>
    <span class="verse-marker">۱۲</span>آنگاه عیسی به داخل عبادتگاه رفت و همۀ کسانی را که در عبادتگاه به خرید و فروش مشغول بودند بیرون راند. او میزهای صرافان و جایگاه‌های کبوتر فروشان را چپه کرد <span class="verse-marker">۱۳</span>و به آنها گفت: «نوشته شده است: خانۀ من جای عبادت خوانده خواهد شد. اما شما آن را لانۀ دزدان ساخته‌اید.» </p>
  <p>
    <span class="verse-marker">۱۴</span>نابینایان و مفلوجان در عبادتگاه به نزد او آمدند و او آن‌ها را شفا داد. <span class="verse-marker">۱۵</span>سران کاهنان و علمای دین وقتی معجزات بزرگ عیسی را دیدند و شنیدند که کودکان در عبادتگاه فریاد می‌زدند: «مبارک باد پسر داود» خشمگین شدند. <span class="verse-marker">۱۶</span>آن‌ها از عیسی پرسیدند: «آیا می‌شنوی اینها چه می‌گویند؟» عیسی جواب داد: «بلی می‌شنوم! مگر نخوانده‌اید که کودکان و شیرخوارگان را می‌آموزی تا زبان آن‌ها به حمد و ثنای تو بپردازند؟» <span class="verse-marker">۱۷</span>آنگاه آنها را ترک کرد و از شهر خارج شد و به بیت‌عنیا رفت و شب را در آنجا گذرانید. </p>
  <h3>نفرین درخت انجیر </h3>
  <h4>(همچنین در مرقُس ۱۱:‌۱۲‌-‌۱۴ و ۲۰‌-‌۲۴) </h4>
  <p>
    <span class="verse-marker">۱۸</span>صبح روز بعد وقتی عیسی به شهر برگشت، گرسنه شد <span class="verse-marker">۱۹</span>و در کنار جاده درخت انجیری دیده به طرف آن رفت اما جز برگ چیزی در آن نیافت. پس آن درخت را خطاب کرده فرمود: «تو دیگر هرگز ثمر نخواهی آورد.» و آن درخت در همان لحظه خشک شد. <span class="verse-marker">۲۰</span>شاگردان از دیدن آن تعجب کرده پرسیدند: «چرا این درخت به این زودی خشک شد؟» <span class="verse-marker">۲۱</span>عیسی در جواب به آنها گفت: «بیقین بدانید که اگر ایمان داشته باشید و شک نکنید، نه تنها قادر خواهید بود آنچه را که نسبت به این درخت انجام شد انجام دهید، بلکه اگر به این کوه بگویید که از جای خود کنده و به بحر پرتاب شود چنین خواهد شد <span class="verse-marker">۲۲</span>و هرچه با ایمان در دعا طلب کنید خواهید یافت.» </p>
  <h3>قدرت و اختیار عیسی </h3>
  <h4>(همچنین در مرقُس ۱۱:‌۲۷‌-‌۳۳ و لوقا ۲۰:‌۱‌-‌۸) </h4>
  <p>
    <span class="verse-marker">۲۳</span>عیسی داخل عبادتگاه شد و به تعلیم مردم پرداخت. سران کاهنان و بزرگان قوم نزد او آمده پرسیدند: «با چه اجازه‌ای دست به چنین کارهایی می‌زنی و چه کسی این اختیار را به تو داده است؟» <span class="verse-marker">۲۴</span>عیسی در جواب به آن‌ها گفت: «من نیز از شما سؤالی می‌کنم، اگر به آن جواب بدهید من هم به شما خواهم گفت که با چه اجازه‌ای این کارها را می‌کنم. <span class="verse-marker">۲۵</span>آیا تعمید یحیی از جانب خدا بود و یا از جانب انسان؟» بر سر این موضوع در میان آن‌ها بحثی درگرفت، می‌گفتند: «اگر بگوییم از جانب خدا است او خواهد گفت چرا به او ایمان نیاوردید؟ <span class="verse-marker">۲۶</span>و اگر بگوییم از جانب انسان است، از مردم می‌ترسیم، زیرا همه یحیی را یک نبی می‌دانند.» <span class="verse-marker">۲۷</span>از این رو در جواب عیسی گفتند: «ما نمی‌دانیم.» عیسی فرمود: «پس من هم به شما نخواهم گفت که با چه اجازه‌ای این کارها را می‌کنم.» </p>
  <h3>مَثَل دو پسر </h3>
  <p>
    <span class="verse-marker">۲۸</span>«نظر شما در این خصوص چیست؟ شخصی دو پسر داشت. او نزد پسر بزرگ خود رفت و به او گفت: «پسرم، امروز به تاکستان برو و در آنجا کار کن.» <span class="verse-marker">۲۹</span>آن پسر جواب داد: «من نمی‌روم» اما بعد پشیمان شد و رفت. <span class="verse-marker">۳۰</span>آنگاه پدر نزد دومی آمد و همین را به او گفت او جواب داد: «می‌روم، پدر،» اما هرگز نرفت. <span class="verse-marker">۳۱</span>کدامیک از این دو نفر مطابق خواهش پدر رفتار کرد؟» گفتند: «اولی.» پس عیسی جواب داد: «بدانید که جزیه‌گیران و فاحشه‌ها قبل از شما به پادشاهی خدا وارد خواهند شد. <span class="verse-marker">۳۲</span>زیرا یحیی آمد و راه صحیح زندگی را به شما نشان داد و شما سخنان او را باور نکردید ولی جزیه‌گیران و فاحشه‌ها باور کردند و شما حتی بعد از دیدن آن هم توبه نکردید و به او ایمان نیاوردید. </p>
  <h3>مَثَل باغبانان شریر </h3>
  <h4>(همچنین در مرقُس ۱۲:‌۱‌-‌۱۲ و لوقا ۲۰:‌۹‌-‌۱۹) </h4>
  <p>
    <span class="verse-marker">۳۳</span>به مَثَل دیگری گوش دهید: مالکی بود که تاکستانی ساخت و دور آن دیواری کشید و در آن چرخُشتی کند و یک بُرج دیده‌بانی هم برای آن ساخت، آنگاه آنرا به دهقانان سپرد و خود به مسافرت رفت. <span class="verse-marker">۳۴</span>هنگامی که موسم چیدن انگور رسید، خادمان خود را نزد باغبانان فرستاد تا انگور را تحویل بگیرند. <span class="verse-marker">۳۵</span>اما باغبان، خادمان او را گرفته، یکی را لت و کوب کردند و دیگری را کشتند و سومی را سنگسار کردند. <span class="verse-marker">۳۶</span>صاحب باغ بار دیگر عدۀ بیشتری از خادمان خود را فرستاد. با آنها نیز به همانطور رفتار کردند. <span class="verse-marker">۳۷</span>بالاخره پسر خود را پیش باغبانان فرستاده گفت: «آنها احترام پسرم را نگاه خواهند داشت.» <span class="verse-marker">۳۸</span>اما وقتی باغبانان پسر را دیدند به یکدیگر گفتند: «این وارث است. بیایید او را بکشیم تا میراث‌اش از ما شود.» <span class="verse-marker">۳۹</span>پس او را گرفته و از تاکستان بیرون انداخته به قتل رسانیدند. <span class="verse-marker">۴۰</span>هنگامی که صاحب تاکستان بیاید با باغبانان چه خواهد کرد؟» <span class="verse-marker">۴۱</span>آن‌ها جواب دادند: «آن مردان شریر را به عقوبت شدیدی خواهد رسانید و تاکستان را به دست باغبانان دیگری می‌سپارد تا هر وقت موسم میوه برسد، حصۀ او را بدهند.» <span class="verse-marker">۴۲</span>آنگاه عیسی به آنها فرمود: «آیا تا کنون در کلام خدا نخوانده‌اید: آن سنگی که معماران رد کردند به صورت سنگ اصلی بنا درآمده است. این کار خداوند است و به نظر ما عجیب می‌باشد. <span class="verse-marker">۴۳</span>بنابراین به شما می‌گویم که پادشاهی خدا از شما گرفته و به امتی داده خواهد شد که ثمراتی شایسته به بار آورد. <span class="verse-marker">۴۴</span>[اگر کسی بر روی این سنگ بیفتد پارچه‌پارچه خواهد شد و هرگاه آن سنگ بر روی کسی بیفتد او را غبار خواهد ساخت.]» </p>
  <p>
    <span class="verse-marker">۴۵</span>وقتی سران کاهنان و پیروان فرقۀ فریسی مَثَل‌های او را شنیدند، فهمیدند که عیسی به آن‌ها اشاره می‌کند. <span class="verse-marker">۴۶</span>آن‌ها خواستند او را دستگیر کنند اما از مردم که عیسی را پیامبر می‌دانستند، می‌ترسیدند. </p>
  <a id="c22"></a>
  <h2>فصل بیست و دوم </h2>
  <h3>مَثَل جشن عروسی </h3>
  <h4>(همچنین در لوقا ۱۴:‌۱۵‌-‌۲۴) </h4>
  <p>
    <span class="verse-marker">۱</span>عیسی بازهم برای مردم مَثَلی آورده گفت: <span class="verse-marker">۲</span>«پادشاهی آسمان مانند پادشاهی است که برای عروسی پسر خود، جشنی ترتیب داد. <span class="verse-marker">۳</span>او نوکران خود را فرستاد تا به دعوت‌شدگان بگویند در جشن حاضر شوند، اما آن‌ها نخواستند بیایند. <span class="verse-marker">۴</span>پادشاه بار دیگر عده‌ای را فرستاده به آن‌ها فرمود که به دعوت‌شدگان بگویند: «به جشن عروسی بیائید، چون مهمانی‌ای که ترتیب داده‌ام آماده است، گاو‌ها و گوساله‌های خود را سر بریده و همه چیز را آماده کرده‌ام.» <span class="verse-marker">۵</span>اما دعوت‌شدگان به دعوت او اعتنائی نکردند و مشغول کار خود شدند. یکی به مزرعۀ خود رفت و دیگری به کسب و کار خود پرداخت <span class="verse-marker">۶</span>در حالی که دیگران، نوکران پادشاه را گرفته زدند و آن‌ها را کشتند. <span class="verse-marker">۷</span>وقتی پادشاه این را شنید، غضبناک شد و عساکر خود را فرستاد و آن‌ها قاتلان را کشتند و شهر شان را آتش زدند. <span class="verse-marker">۸</span>آنگاه پادشاه به نوکران خود گفت: «جشن عروسی آماده است، اما دعوت‌شدگان لیاقت آنرا نداشتند. <span class="verse-marker">۹</span>پس به کوچه‌ها و سرکها‌ها بروید و هرکه را یافتید به عروسی دعوت کنید.» <span class="verse-marker">۱۰</span>آنها رفته و هرکه را پیدا کردند ـ چه نیک و چه بد ـ با خود آوردند و به این ترتیب تالار از مهمانان پُر شد. <span class="verse-marker">۱۱</span>هنگامی که شاه وارد شد تا مهمانان را ببیند، مردی را دید که لباس عروسی بر تن نداشت. <span class="verse-marker">۱۲</span>پادشاه از او پرسید: «ای دوست، چطور بدون لباس عروسی به اینجا آمده‌ای؟» او خاموش ماند. <span class="verse-marker">۱۳</span>پس پادشاه به ملازمان خود گفت: «دست و پای او را ببندید و او را بیرون در تاریکی بیندازید، جائی که گریه و دندان بر دندان ساییدن است.» <span class="verse-marker">۱۴</span>زیرا دعوت‌شدگان بسیارند، اما برگزیدگان کم هستند.» </p>
  <h3>مسئلۀ مالیات </h3>
  <h4>(همچنین در مرقُس ۱۲:‌۱۳‌-‌۱۷ و لوقا ۲۰:‌۲۰‌-‌۲۶) </h4>
  <p>
    <span class="verse-marker">۱۵</span>آنگاه پیروان فرقۀ فریسی نقشه کشیدند که چطور عیسی را با سخنان خودش به دام بیندازند. <span class="verse-marker">۱۶</span>آن‌ها چند نفر از پیروان خود را همراه عده‌ای از هواداران هیرودیس به نزد عیسی فرستاده گفتند: «ای استاد، ما می‌دانیم که تو مرد راستگویی هستی. چون به ظاهر انسان توجهی نداری و راه خدا را بدون بیم و هراس از انسان، با راستی تعلیم می‌دهی، <span class="verse-marker">۱۷</span>پس به ما بگو نظر تو در این باره چیست؟ آیا دادن مالیات به امپراطور روم جایز است یا نه؟» <span class="verse-marker">۱۸</span>عیسی به فریب آنها پی برد و به آنها فرمود: «ای منافقان، چرا می‌خواهید مرا امتحان کنید؟ <span class="verse-marker">۱۹</span>سکه‌ای را که با آن مالیات خود را می‌پردازید به من نشان دهید.» آن‌ها یک سکۀ نقره به او دادند. <span class="verse-marker">۲۰</span>عیسی پرسید: «این تصویر و عنوان از کیست؟» <span class="verse-marker">۲۱</span>آن‌ها جواب دادند: «از امپراطور.» عیسی به آنها فرمود: «پس آنچه را که از امپراطور است به امپراطور و آنچه را که از خداست به خدا بدهید.» <span class="verse-marker">۲۲</span>آن‌ها که از این جواب حیران شده بودند از آنجا برخاسته رفتند و عیسی را تنها گذاشتند. </p>
  <h3>سوال راجع به قیامت </h3>
  <h4>(همچنین در مرقُس ۱۲:‌۱۸‌-‌۲۷ و لوقا ۲۰:‌۲۷‌-‌۴۰) </h4>
  <p>
    <span class="verse-marker">۲۳</span>همان روز پیروان فرقۀ صدوقی که منکر رستاخیز مردگان هستند، پیش او آمدند و از او سؤال نمودند: <span class="verse-marker">۲۴</span>«ای استاد، موسی گفته است که هرگاه شخصی بدون اولاد بمیرد، برادرش باید با زن او ازدواج کند و برای او فرزندانی بوجود آورد. <span class="verse-marker">۲۵</span>باری، در بین ما هفت برادر بودند، اولی ازدواج کرد و پیش از آنکه دارای فرزندی شود، مُرد و همسر او به برادرش واگذار شد. <span class="verse-marker">۲۶</span>همینطور دومی و سومی تا هفتمی با آن زن ازدواج کردند و بدون اولاد مُردند. <span class="verse-marker">۲۷</span>آن زن هم بعد از همه مُرد. <span class="verse-marker">۲۸</span>پس در روز قیامت آن زن همسر کدام یک از آن‌ها خواهد بود، زیرا همۀ آنها با او ازدواج کرده بودند؟» <span class="verse-marker">۲۹</span>عیسی جواب داد: «شما در اشتباهید! نه از کلام خدا چیزی می‌دانید و نه از قدرت او! <span class="verse-marker">۳۰</span>در روز رستاخیز کسی نه زن می‌گیرد و نه شوهر می‌کند، بلکه همه در آن عالم مانند فرشتگان آسمانی هستند. <span class="verse-marker">۳۱</span>اما در خصوص رستاخیز مردگان آیا نخوانده‌اید که خود خدا به شما چه فرموده است؟ <span class="verse-marker">۳۲</span>او فرموده است: من خدای ابراهیم، خدای اسحاق و خدای یعقوب هستم. خدا، خدای مردگان نیست، بلکه خدای زندگان است.» <span class="verse-marker">۳۳</span>مردم که این را شنیدند، از تعالیم او حیران شدند. </p>
  <h3>حکم بزرگ </h3>
  <h4>(همچنین در مرقُس ۱۲:‌۲۸‌-‌۳۴ و لوقا ۱۰:‌۲۵‌-‌۲۸) </h4>
  <p>
    <span class="verse-marker">۳۴</span>وقتی پیروان فرقه فریسی شنیدند که عیسی پیروان فرقۀ صدوقی را قانع کرده است، دور او را گرفتند <span class="verse-marker">۳۵</span>و یک نفر از آن‌ها که معلم شریعت بود از روی امتحان از عیسی سؤالی نموده گفت: <span class="verse-marker">۳۶</span>«ای استاد، کدام یک از احکام شریعت از همه بزرگتر است؟» <span class="verse-marker">۳۷</span>عیسی جواب داد: «خداوند، خدای خود را با تمام دل و تمام جان و تمام عقل خود دوست بدار. <span class="verse-marker">۳۸</span>این اولین و بزرگترین حکم شریعت است. <span class="verse-marker">۳۹</span>دومین حکمی که به همان اندازه مهم است شبیه اولی است، یعنی همسایۀ خود را مانند خویش دوست بدار. <span class="verse-marker">۴۰</span>در این دو حکم تمام تورات و نوشته‌های پیامبران خلاصه شده است.» </p>
  <h3>مسیح کیست؟ </h3>
  <h4>(همچنین در مرقُس ۱۲:‌۳۵‌-‌۳۷ و لوقا ۲۰:‌۴۱‌-‌۴۴) </h4>
  <p>
    <span class="verse-marker">۴۱</span>عیسی از آن پیروان فرقۀ فریسی که دور او ایستاده بودند، پرسید: <span class="verse-marker">۴۲</span>«نظر شما دربارۀ مسیح چیست؟ او پسر کیست؟» آن‌ها جواب دادند: «او پسر داود است.» <span class="verse-marker">۴۳</span>عیسی از آن‌ها پرسید: «پس چطور است که داود با الهام از جانب خدا، او را خداوند می‌خواند؟ زیرا داود می‌گوید: <span class="verse-marker">۴۴</span>«خداوند به خداوند من گفت: بر دست راست من بنشین تا دشمنان تو را زیر پاهای تو قرار دهم.» <span class="verse-marker">۴۵</span>او چطور می‌تواند پسر داود باشد در صورتی که خود داود او را خداوند می‌خواند؟» <span class="verse-marker">۴۶</span>هیچ کس نتوانست در جواب او سخنی بگوید و از آن روز به بعد دیگر کسی جرأت نکرد از او سؤالی بنماید. </p>
  <a id="c23"></a>
  <h2>فصل بیست و سوم </h2>
  <h3>پیروان فرقۀ فریسی و علمای دین </h3>
  <h4>(همچنین در مرقُس ۱۲:‌۳۸‌-‌۳۹ و لوقا ۱۱:‌۴۳ و ۴۶ و ۲۰:‌۴۵‌-‌۴۶) </h4>
  <p>
    <span class="verse-marker">۱</span>آنگاه عیسی به مردم و شاگردان خود گفت: <span class="verse-marker">۲</span>«چون علمای دین و پیروان فرقۀ فریسی بر مسند موسی نشسته‌اند، <span class="verse-marker">۳</span>شما باید به هرچه آن‌ها می‌گویند گوش دهید و مطابق آن عمل نمایید اما از اعمال آنها پیروی نکنید، زیرا خود آن‌ها آنچه می‌گویند، نمی‌کنند. <span class="verse-marker">۴</span>آن‌ها بارهای سنگین را می‌بندند و بر دوش مردم می‌گذارند در حالی که خود شان حاضر نیستند برای بلند کردن آن بار حتی انگشت خود را تکان دهند. <span class="verse-marker">۵</span>هرچه می‌کنند برای تظاهر و خودنمایی است. بازو‌بند‌های خود را کلان تر و دامن چپن خود را درازتر می‌سازند. <span class="verse-marker">۶</span>آن‌ها دوست دارند در صدر مجالس بنشینند و در کنیسه‌ها بهترین جا را داشته باشند <span class="verse-marker">۷</span>و مردم در کوچه‌ها به آن‌ها سلام نمایند و آن‌ها را «استاد» خطاب کنند. <span class="verse-marker">۸</span>اما شما نباید «استاد» خوانده شوید، زیرا شما یک استاد دارید و همۀ شما برادر هستید. <span class="verse-marker">۹</span>هیچ کس را بر روی زمین پدر نخوانید، زیرا شما یک پدر دارید، یعنی همان پدر آسمانی. <span class="verse-marker">۱۰</span>و نباید «پیشوا» خوانده شوید زیرا شما یک پیشوا دارید که مسیح است. <span class="verse-marker">۱۱</span>کسی در میان شما از همه بزرگتر است که خادم همه باشد. <span class="verse-marker">۱۲</span>زیرا هر که خود را بزرگ سازد خوار ساخته خواهد شد و هرکه خود را فروتن سازد به بزرگی خواهد رسید. </p>
  <h3>حکم سر منافقان </h3>
  <h4>(همچنین در مرقُس ۱۲:‌۴۰ و لوقا ۱۱:‌۳۹‌-‌۴۲ و ۴۴ و ۵۲ و ۲۰:‌۴۷) </h4>
  <p>
    <span class="verse-marker">۱۳</span>وای بر شما ای علمای دین و فریسی ها منافق! شما راه پادشاهی آسمانی را بر روی مردم می‌بندید، خود تان داخل نمی‌شوید و دیگران را هم که می‌خواهند داخل شوند، نمی‌گذارید. <span class="verse-marker">۱۴</span>[وای بر شما ای علمای دین و فریسیانِ منافق، شما مال بیوه‌زنان را می‌خورید و حال آنکه محض خودنمایی دعای خود را طول می‌دهید، به این جهت شما شدید‌ترین جزاها را خواهید دید.] </p>
  <p>
    <span class="verse-marker">۱۵</span>وای بر شما ای علمای دین و فریسی ها منافق، شما بحر و خشکی را طی می‌کنید تا کسی را پیدا کنید که دین شما را بپذیرد. و وقتی که موفق شدید، او را دو برابر بدتر از خود تان سزاوار جهنم می‌سازید. <span class="verse-marker">۱۶</span>وای بر شما ای راهنمایان کور، شما می‌گویید: اگر کسی به عبادتگاه سوگند بخورد چیزی نیست، اما اگر به طلا‌های عبادتگاه سوگند بخورد، مجبور است به سوگند خود وفا کند. <span class="verse-marker">۱۷</span>ای احمقان و ای کوران، کدام مهمتر است، طلا یا عبادتگاهی که طلا را تقدیس می‌کند؟ <span class="verse-marker">۱۸</span>شما می‌گویید: هرگاه کسی به قربانگاه سوگند بخورد چیزی نمی‌شود، اما اگر به هدایایی که در قربانگاه قرار دارد، سوگند بخورد مجبور است به آن عمل کند. <span class="verse-marker">۱۹</span>ای کوران! کدام مهمتر است، هدایا یا قربانگاهی که هدایا را تقدیس می‌کند؟ <span class="verse-marker">۲۰</span>کسی که به قربانگاه سوگند یاد می‌کند به آن و به هرچه بر روی آن است، سوگند می‌خورد <span class="verse-marker">۲۱</span>و کسی که به عبادتگاه سوگند می‌خورد به آن و به خدایی که در آن ساکن است، سوگند خورده است. <span class="verse-marker">۲۲</span>و هرگاه کسی به آسمان سوگند بخورد، به تخت سلطنت خدا و آن کس که بر آن می‌نشیند سوگند خورده است. <span class="verse-marker">۲۳</span>وای بر شما ای علمای دین و فریسیانِ منافق، شما از نعناع و شِبِت و زیره ده‌یک می‌دهید، اما مهمترین احکام شریعت را که عدالت و رحمت و صداقت است، نادیده گرفته‌اید. شما باید اینها را انجام دهید و در عین حال از انجام سایر احکام غفلت نکنید. <span class="verse-marker">۲۴</span>ای راهنمایان کور! شما پشه را صافی می‌کنید، اما شتر را می‌خورید. <span class="verse-marker">۲۵</span>وای بر شما ای علمای دین و فریسی ها منافق، شما بیرون پیاله و بشقاب را پاک می‌کنید، در حالی که درون آن از ظلم و ناپرهیزی پُر است. <span class="verse-marker">۲۶</span>ای فریسی کور، اول درون پیاله را پاک کن که در آن صورت بیرون آن هم پاک خواهد بود. </p>
  <p>
    <span class="verse-marker">۲۷</span>وای بر شما ای علمای دین و فریسی ها منافق، شما مثل مقبره‌های سفید شده‌ای هستید که ظاهر زیبا دارند، اما داخل آن‌ها پُر از استخوانهای مردگان و انواع کثافات است! <span class="verse-marker">۲۸</span>شما هم همینطور ظاهراً مردمان درستکار ولی در باطن پُر از ریاکاری و شرارت هستید. </p>
  <h3>پیشگویی عقوبت آنها </h3>
  <h4>(همچنین در لوقا ۱۱:‌۴۷‌-‌۵۱) </h4>
  <p>
    <span class="verse-marker">۲۹</span>وای بر شما ای علمای دین و فریسی ها منافق، شما مقبره‌های پیغمبران را می‌سازید و بناهایی را که به یادبود مقدسین ساخته شده، تزئین می‌کنید <span class="verse-marker">۳۰</span>و می‌گویید: «اگر ما در زمان پدران خود زنده می‌بودیم، هرگز با آنها در قتل پیامبران شرکت نمی‌کردیم.» <span class="verse-marker">۳۱</span>به این ترتیب تصدیق می‌کنید که فرزندان کسانی هستید که پیغمبران را به قتل رسانیده‌اند. <span class="verse-marker">۳۲</span>پس بروید و آنچه را که پدران تان شروع کردند به اتمام رسانید. <span class="verse-marker">۳۳</span>ای ماران، ای افعی‌زادگان، شما چگونه از مجازات دوزخ می‌گریزید؟ <span class="verse-marker">۳۴</span>به این جهت من انبیا، حکما و علما را برای شما می‌فرستم، اما شما بعضی را می‌کشید و مصلوب می‌کنید و بعضی را هم در کنیسه‌های تان تازیانه می‌زنید و شهر به شهر می‌رانید <span class="verse-marker">۳۵</span>و از این جهت خون همۀ نیکمردان خدا که بر زمین ریخته شده، بر گردن شما خواهد بود، از هابیل معصوم گرفته تا زکریا پسر بَرخِیا که او را در بین عبادتگاه و قربانگاه کشتید. <span class="verse-marker">۳۶</span>در حقیقت به شما می‌گویم، گناه تمام این کارها به گردن این نسل خواهد بود. </p>
  <h3>محبت عیسی به اورشلیم </h3>
  <h4>(همچنین در لوقا ۱۳:‌۳۴‌-‌۳۵) </h4>
  <p>
    <span class="verse-marker">۳۷</span>ای اورشلیم، ای اورشلیم، ای شهری که پیامبران را بقتل رسانیدی و رسولانی را که به نزد تو فرستاده شدند سنگسار کردی! چه بسیار اوقاتی که آرزو کردم مانند مرغی که چوچه‌های خود را بزیر پر و بال خود جمع می‌کند، فرزندان تو را به دور خود جمع کنم؛ اما تو نخواستی. <span class="verse-marker">۳۸</span>اکنون خانۀ شما خالی به شما واگذار خواهد شد! <span class="verse-marker">۳۹</span>و بدانید که دیگر هرگز مرا نخواهید دید تا روزی که بگویید: متبارک باد او که به نام خداوند می‌آید.» </p>
  <a id="c24"></a>
  <h2>فصل بیست و چهارم </h2>
  <h3>پیشگویی خرابی عبادتگاه در اورشلیم </h3>
  <h4>(همچنین در مرقُس ۱۳:‌۱‌-‌۲ و لوقا ۲۱:‌۵‌-‌۶) </h4>
  <p>
    <span class="verse-marker">۱</span>در حالیکه عیسی از عبادتگاه خارج می‌شد، شاگردانش توجه او را به بناهای عبادتگاه جلب نمودند. <span class="verse-marker">۲</span>عیسی به آن‌ها گفت: «این بنا‌ها را می‌بینید؟ بیقین بدانید که هیچ سنگی از آن بر سنگ دیگر باقی نخواهد ماند، بلکه همه فرو خواهند ریخت.» </p>
  <h3>سختی‌ها و زحمات </h3>
  <h4>(همچنین در مرقُس ۱۳:‌۳‌-‌۱۳ و لوقا ۲۱:‌۷‌-‌۱۹) </h4>
  <p>
    <span class="verse-marker">۳</span>وقتی عیسی در روی کوه زیتون نشسته بود، شاگردانش به نزد او آمدند و بطور خصوصی به او گفتند: «به ما بگو، چه زمانی این امور واقع خواهد شد؟ و نشانۀ آمدن تو و رسیدن آخر زمان چه خواهد بود؟» <span class="verse-marker">۴</span>عیسی جواب داد: «احتیاط کنید که کسی شما را گمراه نسازد. <span class="verse-marker">۵</span>زیرا بسیاری به نام من خواهند آمد و خواهند گفت: «من مسیح هستم.» و بسیاری را گمراه خواهند کرد. <span class="verse-marker">۶</span>زمانی می‌آید که شما صدای جنگ‌ها را از نزدیک و اخبار مربوط به جنگ در جاهای دور را خواهید شنید. ترسان نشوید، چنین وقایعی باید رخ دهد، اما پایان کار هنوز نرسیده است. <span class="verse-marker">۷</span>زیرا قومی با قوم دیگر و حکومتی با حکومت دیگر جنگ خواهد کرد و قحطی‌ها و زلزله‌ها در همه جا پدید خواهد آمد. <span class="verse-marker">۸</span>اینها همه مثل آغاز دردِ زایمان است. </p>
  <p>
    <span class="verse-marker">۹</span>در آن وقت شما را برای شکنجه و کشتن تسلیم خواهند نمود و تمام جهانیان به خاطر ایمانی که به من دارید، از شما نفرت خواهند داشت <span class="verse-marker">۱۰</span>و بسیاری ایمان خود را از دست خواهند داد و یکدیگر را تسلیم دشمن نموده، از هم نفرت خواهند داشت. <span class="verse-marker">۱۱</span>انبیای دروغین زیادی برخواهند خاست و بسیاری را گمراه خواهند نمود. <span class="verse-marker">۱۲</span>و شرارت بقدری زیاد می‌شود که محبت آدمیان نسبت به یکدیگر سرد خواهد شد. <span class="verse-marker">۱۳</span>اما هرکس تا آخر پایدار بماند نجات خواهد یافت، <span class="verse-marker">۱۴</span>و این مژدۀ پادشاهی خدا در سراسر عالم اعلام خواهد شد تا برای همۀ ملت‌ها شهادتی باشد و آنگاه پایان کار فرا می‌رسد. </p>
  <h3>مکروه ویرانگر </h3>
  <h4>(همچنین در مرقُس ۱۳:‌۱۴‌-‌۲۳ و لوقا ۲۱:‌۲۰‌-‌۲۴) </h4>
  <p>
    <span class="verse-marker">۱۵</span>پس هرگاه آن «مکروه ویرانگر» را که دانیال نبی از آن سخن گفت در مکان مقدس ایستاده ببینید (خواننده خوب توجه کند). <span class="verse-marker">۱۶</span>کسانی که در یهودیه هستند، به کوه‌ها بگریزند. <span class="verse-marker">۱۷</span>اگر کسی روی بام خانه‌ای باشد، نباید برای بردن اسباب خود به پائین بیاید <span class="verse-marker">۱۸</span>و اگر کسی در مزرعه باشد، نباید برای بردن لباس خود به خانه برگردد. <span class="verse-marker">۱۹</span>آن روزها برای زنان حامله‌دار و شیر‌ده چقدر وحشتناک خواهد بود! <span class="verse-marker">۲۰</span>دعا کنید که وقت فرار شما در زمستان و یا در روز سَبَت نباشد، <span class="verse-marker">۲۱</span>زیرا در آن وقت مردم به چنان رنج و عذاب سختی گرفتار خواهند شد که از ابتدای عالم تا آن وقت هرگز نبوده و بعد از آن هم دیگر نخواهد بود. <span class="verse-marker">۲۲</span>اگر خدا آن روزها را کوتاه نمی‌کرد، هیچ جانداری جان سالم به در نمی‌برد. اما خدا به خاطر برگزیدگان خود آن روزها را کوتاه خواهد ساخت. </p>
  <p>
    <span class="verse-marker">۲۳</span>در آن زمان اگر کسی به شما بگوید: «نگاه کن، مسیح این جا یا آن جا است»، آن را باور نکنید. <span class="verse-marker">۲۴</span>زیرا اشخاص بسیاری پیدا خواهند شد که به دروغ ادعا می‌کنند، مسیح یا پیامبر هستند و معجزات و عجایب بزرگی انجام خواهند داد به طوری که اگر ممکن باشد، حتی برگزیدگان خدا را هم گمراه می‌کنند. <span class="verse-marker">۲۵</span>توجه کنید، من قبلاً شما را آگاه ساخته‌ام. <span class="verse-marker">۲۶</span>بنابراین اگر به شما بگویند که او در بیابان است، به آنجا نروید و اگر بگویند که در اندرون خانه است، باور نکنید. <span class="verse-marker">۲۷</span>ظهور پسر انسان مانند ظاهر شدن برق درخشان از آسمان است که وقتی از شرق ظاهر شود تا غرب را روشن می‌سازد. <span class="verse-marker">۲۸</span>هرجا لاشه‌ای باشد، لاشخوران در آنجا جمع می‌شوند! </p>
  <h3>ظهور پسر انسان </h3>
  <h4>(همچنین در مرقُس ۱۳:‌۲۴‌-‌۲۷ و لوقا ۲۱:‌۲۵‌-‌۲۸) </h4>
  <p>
    <span class="verse-marker">۲۹</span>به محض آنکه مصیبت آن روزها به پایان برسد، آفتاب تاریک خواهد شد و ماه دیگر نور نخواهد داد، ستارگان از آسمان فرو خواهند ریخت و قدرت‌های آسمانی متزلزل خواهند شد. <span class="verse-marker">۳۰</span>پس از آن، علامت پسر انسان ظاهر می‌شود و همۀ ملل عالم سوگواری خواهند کرد و پسر انسان را خواهند دید، که با قدرت و جلال عظیم بر ابر‌های آسمان می‌آید. <span class="verse-marker">۳۱</span>شیپور بزرگ به صدا خواهد آمد و او فرشتگان خود را می‌فرستد تا برگزیدگان خدا را از چهار گوشۀ جهان و از کرانه‌های فلک جمع کنند. </p>
  <h3>درسی از درخت انجیر </h3>
  <h4>(همچنین در مرقُس ۱۳:‌۲۸‌-‌۳۱ و لوقا ۲۱:‌۲۹‌-‌۳۳) </h4>
  <p>
    <span class="verse-marker">۳۲</span>از درخت انجیر درسی بیاموزید: هر وقت شاخه‌های آن جوانه می‌زند و برگ می‌آورند، شما می‌دانید که تابستان نزدیک است. <span class="verse-marker">۳۳</span>به همان طریق وقتی تمام این چیزها را می‌بینید، بدانید که آخر کار نزدیک، بلکه بسیار نزدیک است. <span class="verse-marker">۳۴</span>بدانید تا همه این چیزها واقع نشود، مردمان این نسل نخواهند مُرد. <span class="verse-marker">۳۵</span>آسمان و زمین از بین خواهند رفت، اما سخنان من هرگز از بین نخواهند رفت. </p>
  <h3>بی‌خبری از آن روز و ساعت </h3>
  <h4>(همچنین در مرقُس ۱۳:‌۳۲‌-‌۳۷ و لوقا ۱۷:‌۲۶‌-‌۳۰ و ۳۴‌-‌۳۶) </h4>
  <p>
    <span class="verse-marker">۳۶</span>هیچ کس غیر از پدر از آن روز و ساعت خبر ندارد، حتی پسر و فرشتگان آسمانی هم از آن بی‌خبرند. <span class="verse-marker">۳۷</span>زمان ظهور پسر انسان درست مانند روزگار نوح خواهد بود. <span class="verse-marker">۳۸</span>در روزهای پیش از طوفان یعنی تا روزی که نوح به داخل کشتی رفت، مردم می‌خوردند و می‌نوشیدند و ازدواج می‌کردند <span class="verse-marker">۳۹</span>و چیزی نمی‌فهمیدند تا آنکه سیل آمد و همه را از بین بُرد. ظهور پسر انسان نیز همینطور خواهد بود. <span class="verse-marker">۴۰</span>از دو نفر که در مزرعه هستند، یکی را می‌برند و دیگری را می‌گذارند <span class="verse-marker">۴۱</span>و از دو زن که دستاس می‌کنند، یکی را می‌برند و دیگری را می‌گذارند. <span class="verse-marker">۴۲</span>پس بیدار باشید، زیرا نمی‌دانید در چه روزی خداوند شما می‌آید. <span class="verse-marker">۴۳</span>به خاطر داشته باشید: اگر صاحب‌خانه می‌دانست که دزد در چه ساعت از شب می‌آید، بیدار می‌ماند و نمی‌گذاشت دزد داخل خانه‌اش بشود. <span class="verse-marker">۴۴</span>پس شما نیز آماده باشید، زیرا پسر انسان در ساعتی که انتظار ندارید خواهد آمد. </p>
  <h3>غلام امین </h3>
  <h4>(همچنین در لوقا ۱۲:‌۴۱‌-‌۴۸) </h4>
  <p>
    <span class="verse-marker">۴۵</span>کیست آن غلام امین و دانا که اربابش او را به سرپرستی خادمین خانۀ خود گمارده باشد تا در وقت مناسب جیرۀ آنها را بدهد. <span class="verse-marker">۴۶</span>خوشا به حال آن غلام اگر وقتی اربابش بر‌می‌گردد او را در حال انجام وظیفه ببیند. <span class="verse-marker">۴۷</span>بدانید که اربابش اداره تمام مایمُلک خود را به عهده او خواهد گذاشت. <span class="verse-marker">۴۸</span>اما اگر آن غلام شریر باشد و بگوید که آمدن ارباب من طول خواهد کشید <span class="verse-marker">۴۹</span>و به اذیت و آزار غلامان دیگر بپردازد و با میگساران به خوردن و نوشیدن مشغول شود، <span class="verse-marker">۵۰</span>در روزی که او انتظار ندارد و در وقتی که نمی‌داند، اربابش خواهد آمد <span class="verse-marker">۵۱</span>و او را از میان دو پاره کرده، به سرنوشت منافقان گرفتار خواهد ساخت، جائی که گریه و دندان بر دندان ساییدن است. </p>
  <a id="c25"></a>
  <h2>فصل بیست و پنجم </h2>
  <h3>مَثَل ده دختر جوان </h3>
  <p>
    <span class="verse-marker">۱</span>در آن روز پادشاهی آسمان مثل ده دختر جوان خواهد بود که چراغ‌های خود را برداشته به استقبال داماد رفتند. <span class="verse-marker">۲</span>پنج نفر از آنها دانا و پنج نفر نادان بودند. <span class="verse-marker">۳</span>دختران نادان چراغ‌های خود را با خود برداشتند ولی با خود هیچ تیل نبردند، <span class="verse-marker">۴</span>اما دختران دانا چراغ‌های خود را با ظرف‌های پُر از تیل بردند. <span class="verse-marker">۵</span>چون داماد در آمدن دیر کرد، همگی خواب شان برد. </p>
  <p>
    <span class="verse-marker">۶</span>در نیمه شب فریاد کسی شنیده شد که می‌گفت: «داماد می‌آید، به پیش او بیائید.» <span class="verse-marker">۷</span>وقتی دختران این را شنیدند همه برخاسته چراغ‌های خود را حاضر کردند. <span class="verse-marker">۸</span>دختران نادان به دختران دانا گفتند: «چراغ‌های ما در حال خاموش شدن است، مقداری از تیل خود تان را به ما بدهید.» <span class="verse-marker">۹</span>آن‌ها گفتند: «نخیر، برای همۀ ما کافی نیست، بهتر است شما پیش فروشندگان بروید و مقداری تیل برای خود تان بخرید.» <span class="verse-marker">۱۰</span>وقتی آن‌ها رفتند تیل بخرند، داماد وارد شد. کسانی که آماده بودند با او به مجلس عروسی وارد شدند و در بسته شد. <span class="verse-marker">۱۱</span>بعد که آن پنج دختر دیگر برگشتند، فریاد زدند: «ای آقا، ای آقا در را به روی ما باز کن!» <span class="verse-marker">۱۲</span>اما او جواب داد: «به شما می‌گویم که اصلاً شما را نمی‌شناسم.» <span class="verse-marker">۱۳</span>پس بیدار باشید زیرا شما از روز و ساعت این واقعه خبر ندارید. </p>
  <h3>مَثَل سه غلام </h3>
  <h4>(همچنین در لوقا ۱۹:‌۱۱‌-‌۲۷) </h4>
  <p>
    <span class="verse-marker">۱۴</span>پادشاهی آسمان مانند مردی است که می‌خواست سفر کند. پس غلامان خود را خواسته، اموال خویش را به آنها سپرد <span class="verse-marker">۱۵</span>و به هر یک به نسبت توانائی‌اش چیزی داد. به یکی پنج سکۀ طلا و به دیگری دو سکۀ و به سومی یک سکه، و پس از آن به سفر رفت. <span class="verse-marker">۱۶</span>مردی که پنج سکۀ طلا داشت زود رفت و با آن‌ها تجارت کرد و پنج سکۀ طلا سود برد. <span class="verse-marker">۱۷</span>همچنین آن مردی که دو سکۀ طلا داشت دو سکۀ دیگر سود آورد. <span class="verse-marker">۱۸</span>اما آن مردی که یک سکۀ طلا به او داده شده بود رفت و زمین را کَند و پول ارباب خود را پنهان کرد. <span class="verse-marker">۱۹</span>بعد از مدت زیادی ارباب برگشت و با آن‌ها به تصفیه حساب پرداخت. <span class="verse-marker">۲۰</span>کسی که پنج سکۀ طلا به او داده شده بود آمد و پنج سکه‌ای را هم که سود برده بود با خود آورد و گفت: «تو این پنج سکه را به من سپرده بودی، این پنج سکۀ دیگر هم سود آن است.» <span class="verse-marker">۲۱</span>ارباب گفت: «آفرین، ای غلام خوب و امین! تو در امر کوچکی امانت و درستی خود را نشان دادی، من حالا کارهای بزرگ را به تو خواهم سپرد. بیا و در خوشی ارباب خود شریک باش.» <span class="verse-marker">۲۲</span>آنگاه مردی که دو سکۀ طلا داشت آمد و گفت: «تو دو سکه به من سپردی، این دو سکۀ دیگر هم سود آن است.» <span class="verse-marker">۲۳</span>ارباب گفت: «آفرین، ای غلام خوب و امین! تو در کار کوچکی امانت و درستی خود را نشان دادی و حالا کارهای بزرگ را به تو خواهم سپرد. بیا و در خوشی ارباب خود شریک باش.» <span class="verse-marker">۲۴</span>سپس مردی که یک سکه به او داده شده بود آمد و گفت: «ای ارباب، من می‌دانستم که تو مرد سختگیری هستی، از جائی که نکاشته‌ای درو می‌کنی و از جائی که نپاشیده‌ای جمع می‌نمائی. <span class="verse-marker">۲۵</span>پس ترسیدم و رفتم و طلای تو را در زمین پنهان کردم. بفرما، پول تو این جاست.» <span class="verse-marker">۲۶</span>ارباب گفت: «ای غلام بدسرشت و تنبل، تو که می‌دانستی من از جائی که نکاشته‌ام، درو می‌کنم و از جایی که نپاشیده‌ام، جمع می‌کنم، <span class="verse-marker">۲۷</span>پس به همین دلیل می‌باید پول مرا به صرافان می‌دادی تا وقتی من از سفر بر‌می‌گردم آن را با سودش پس بگیرم. <span class="verse-marker">۲۸</span>سکه طلا را از او بگیرید و به آن کس که ده سکه دارد بدهید، <span class="verse-marker">۲۹</span>زیرا آن کس که دارد به او بیشتر داده خواهد شد تا به فراوانی داشته باشد و آن کس که ندارد، حتی آنچه را هم که دارد از دست خواهد داد. <span class="verse-marker">۳۰</span>این غلام بی‌فایده را به تاریکی بیندازید، جایی که گریه و دندان بر دندان ساییدن وجود دارد.» </p>
  <h3>روز داوری </h3>
  <p>
    <span class="verse-marker">۳۱</span>وقتی پسر انسان با جلال خود همراه با همۀ فرشتگان می‌آید، بر تخت پادشاهی خود خواهد نشست <span class="verse-marker">۳۲</span>و تمام ملت‌های روی زمین در حضور او جمع می‌شوند. آنگاه او مانند چوپانی که گوسفندان را از بزها جدا می‌کند، آدمیان را به دو گروه تقسیم خواهد کرد. <span class="verse-marker">۳۳</span>گوسفندان را در دست راست و بزها را در دست چپ خود قرار خواهد داد. <span class="verse-marker">۳۴</span>آنگاه پادشاه به آنهای که در سمت راست او هستند خواهد گفت: «ای کسانی که از جانب پدر من برکت یافته‌اید! بیایید و وارث سلطتنی شوید که از ابتدای آفرینش عالم برای شما آماده شده است. <span class="verse-marker">۳۵</span>چون وقتی گرسنه بودم به من خوراک دادید، وقتی تشنه بودم به من آب دادید، هنگامی که مسافر بودم مرا به خانۀ خود بردید، <span class="verse-marker">۳۶</span>وقتی عریان بودم مرا پوشانیدید، وقتی بیمار بودم به عیادت من آمدید و وقتی که در زندان بودم از من دیدن کردید.» <span class="verse-marker">۳۷</span>آنگاه نیکان جواب خواهند داد: «ای خداوند چه وقت تو را گرسنه دیدیم که به تو خوراک داده باشیم و یا چه موقع تو را تشنه دیدیم که به تو آب داده باشیم؟ <span class="verse-marker">۳۸</span>چه زمان مسافر بودی که تو را به خانه بردیم یا برهنه بودی که تو را پوشاندیم؟ <span class="verse-marker">۳۹</span>چه وقت تو را بیمار یا محبوس دیدیم که به دیدنت آمدیم؟» <span class="verse-marker">۴۰</span>پادشاه در جواب خواهد گفت: «بدانید آنچه به یکی از کوچکترین برادران من کردید، به من کردید.» </p>
  <p>
    <span class="verse-marker">۴۱</span>آنگاه به آنهای که در سمت چپ او هستند خواهد گفت: «ای لعنت‌شدگان، از من دور شوید و به آتش ابدی که برای شیطان و فرشتگان او آماده شده است بروید، <span class="verse-marker">۴۲</span>زیرا وقتی گرسنه بودم به من خوراک ندادید، وقتی تشنه بودم به من آب ندادید، <span class="verse-marker">۴۳</span>وقتی مسافر بودم به من منزل ندادید، وقتی برهنه بودم مرا نپوشانیدید و وقتی بیمار و محبوس بودم به عیادت من نیامدید.» <span class="verse-marker">۴۴</span>آنها نیز جواب خواهند داد: «چه موقع تو را گرسنه یا تشنه یا مسافر یا عریان یا بیمار یا محبوس دیدیم و کاری برایت نکردیم؟» <span class="verse-marker">۴۵</span>او جواب خواهد داد: «بدانید آنچه به یکی از این کوچکان نکردید، در واقع به من نکردید» <span class="verse-marker">۴۶</span>و آنها به جزای ابدی خواهند رسید، ولی عادلان به زندگی ابدی داخل خواهند شد.» </p>
  <a id="c26"></a>
  <h2>فصل بیست و ششم </h2>
  <h3>دسیسه برضد عیسی </h3>
  <h4>(همچنین در مرقُس ۱۴:‌۱‌-‌۲ و لوقا ۲۲:‌۱‌-‌۲ و یوحنا ۱۱:‌۴۵‌-‌۵۳) </h4>
  <p>
    <span class="verse-marker">۱</span>در پایان این سخنان، عیسی به شاگردان خود گفت: <span class="verse-marker">۲</span>«شما می‌دانید که دو روز دیگر عید فِصَح است و پسر انسان به دست دشمنان تسلیم می‌شود و آن‌ها او را مصلوب می‌کنند.» <span class="verse-marker">۳</span>در همین وقت سران کاهنان و بزرگان قوم در قصر قیافا کاهن اعظم جمع شدند <span class="verse-marker">۴</span>و مشورت کردند که چگونه عیسی را با حیله دستگیر کرده به قتل برسانند. <span class="verse-marker">۵</span>آنها گفتند: «این کار نباید در ایام عید انجام گردد، مبادا آشوب و بلوایی در میان مردم ایجاد شود.» </p>
  <h3>تدهین عیسی در بیت‌عنیا </h3>
  <h4>(همچنین در مرقُس ۱۴:‌۳‌-‌۹ و یوحنا ۱۲:‌۱‌-‌۸) </h4>
  <p>
    <span class="verse-marker">۶</span>وقتی عیسی در بیت‌عنیا در منزل شمعون جذامی بود، <span class="verse-marker">۷</span>زنی با ظرفی مرمرین پُر از عطر گرانبها پیش او آمد و در حالی که عیسی سر دسترخوان نشسته بود، آن زن عطر را روی سر او ریخت. <span class="verse-marker">۸</span>شاگردان از دیدن آن عصبانی شده گفتند: «این اِسراف برای چیست؟ <span class="verse-marker">۹</span>ما می‌توانستیم آن را به قیمت خوبی بفروشیم و پولش را به فقرا بدهیم!» <span class="verse-marker">۱۰</span>عیسی این را فهمید و به آنها گفت: «چرا مزاحم این زن می‌شوید؟ او کار بسیار خوبی برای من کرده است. <span class="verse-marker">۱۱</span>فقرا همیشه با شما خواهند بود اما من همیشه با شما نیستم. <span class="verse-marker">۱۲</span>او با ریختن این عطر بر بدن من، مرا برای دفن آماده ساخته است. <span class="verse-marker">۱۳</span>بدانید که در هر جای عالم که این انجیل بشارت داده شود آنچه او کرده است به یاد بود او نقل خواهد شد.» </p>
  <h3>موافقت یهودا برای تسلیم کردن عیسی </h3>
  <h4>(همچنین در مرقُس ۱۴:‌۱۰‌-‌۱۱ و لوقا ۲۲:‌۳‌-‌۶) </h4>
  <p>
    <span class="verse-marker">۱۴</span>آنگاه یهودای اسخریوطی که یکی از آن دوازده حواری بود پیش سران کاهنان رفت <span class="verse-marker">۱۵</span>و گفت: «اگر عیسی را به شما تسلیم کنم به من چه خواهید داد؟» آنها سی سکۀ نقره را شمرده به او دادند. <span class="verse-marker">۱۶</span>از آن وقت یهودا به دنبال فرصت مناسبی بود تا عیسی را تسلیم نماید. </p>
  <h3>شام عید فِصَح </h3>
  <h4>(همچنین در مرقُس ۱۴:‌۱۲‌-‌۲۱ و لوقا ۲۲:‌۷‌-‌۱۴ و ۲۱‌-‌۲۳ و یوحنا ۱۳:‌۲۱‌-‌۳۰) </h4>
  <p>
    <span class="verse-marker">۱۷</span>در نخستین روز عید فَطیر شاگردان نزد عیسی آمده از او پرسیدند: «کجا می‌خواهی برای تو نان عید فِصَح را آماده کنیم؟» <span class="verse-marker">۱۸</span>عیسی جواب داد: «در شهر نزد فلان شخص بروید و به او بگوئید: استاد می‌گوید وقت من نزدیک است و فِصَح را با شاگردانم در منزل تو نگاه خواهم داشت.» <span class="verse-marker">۱۹</span>شاگردان مطابق امر عیسی عمل کرده نان فِصَح را حاضر ساختند. </p>
  <p>
    <span class="verse-marker">۲۰</span>وقتی شب شد عیسی با دوازده شاگرد خود بر سر دسترخوان نشست. <span class="verse-marker">۲۱</span>در وقت صرف غذا فرمود: «بدانید که یکی از شما مرا تسلیم دشمن خواهد کرد.» <span class="verse-marker">۲۲</span>آنها بسیار ناراحت شدند و یکی پس از دیگری پرسیدند: «خداوندا، آیا من آن شخص هستم؟» <span class="verse-marker">۲۳</span>عیسی جواب داد: «کسی که دست خود را با من در کاسه می‌بَرَد، مرا تسلیم خواهد کرد. <span class="verse-marker">۲۴</span>پسر انسان به همان راهی خواهد رفت که در راجع به او نوشته شده است، اما وای بر آن کس که پسر انسان توسط او تسلیم شود. برای آن شخص بهتر می‌بود که هرگز به دنیا نمی‌آمد.» <span class="verse-marker">۲۵</span>آنگاه یهودای خائن در جواب گفت: «ای استاد، آیا آن شخص من هستم؟» عیسی جواب داد: «همانطور است که می‌گویی.» </p>
  <h3>شام خداوند </h3>
  <h4>(همچنین در مرقُس ۱۴:‌۲۲‌-‌۲۶ و لوقا ۲۲:‌۱۴‌-‌۲۰ و اول قرنتیان ۱۱:‌۲۳‌-‌۲۵) </h4>
  <p>
    <span class="verse-marker">۲۶</span>غذا هنوز تمام نشده بود، که عیسی نان را برداشت و پس از شکرگزاری آن را پاره کرده به شاگردان داد و گفت: «بگیرید و بخورید، این است بدن من» <span class="verse-marker">۲۷</span>آنگاه پیاله را برداشت و پس از شکرگزاری آن را به شاگردان داد و گفت: «همۀ شما از این بنوشید <span class="verse-marker">۲۸</span>زیرا این است خون من که اجرای عهد و پیمان نو را تأیید می‌کند و برای آمرزش گناهان بسیاری ریخته می‌شود. <span class="verse-marker">۲۹</span>بدانید که من دیگر از میوۀ تاک نخواهم نوشید تا روزی که آن را با شما در پادشاهی پدرم تازه بنوشم.» <span class="verse-marker">۳۰</span>پس از آن، سرود فِصَح را خواندند و به طرف کوه زیتون رفتند. </p>
  <h3>پیشگویی انکار پِترُس </h3>
  <h4>(همچنین در مرقُس ۱۴:‌۲۷‌-‌۳۱ و لوقا ۲۲:‌۳۱‌-‌۳۴ و یوحنا ۱۳:‌۳۶‌-‌۳۸) </h4>
  <p>
    <span class="verse-marker">۳۱</span>آنگاه عیسی به آنها فرمود: «امشب همۀ شما مرا ترک خواهید کرد، زیرا نوشته شده است: چوپان را می‌زنم و گوسفندان گله پراگنده خواهند شد. <span class="verse-marker">۳۲</span>اما پس از آنکه دوباره زنده شوم، پیش از شما به جلیل خواهم رفت.» <span class="verse-marker">۳۳</span>پِترُس جواب داد: «حتی اگر همه تو را ترک نمایند، من هرگز چنین کاری نخواهم کرد.» <span class="verse-marker">۳۴</span>عیسی به او گفت: «بیقین بدان که همین امشب پیش از آنکه خروس بانگ بزند، تو سه بار خواهی گفت که مرا نمی‌شناسی.» <span class="verse-marker">۳۵</span>پِترُس گفت: «حتی اگر لازم شود با تو بمیرم. هرگز نخواهم گفت که تو را نمی‌شناسم.» بقیه شاگردان نیز همین را گفتند. </p>
  <h3>دعای عیسی در باغ جِتسیمانی </h3>
  <h4>(همچنین در مرقُس ۱۴:‌۳۲‌-‌۴۲ و لوقا ۲۲:‌۳۹‌-‌۴۶) </h4>
  <p>
    <span class="verse-marker">۳۶</span>در این وقت عیسی با شاگردان خود به محلی به نام جِتسیمانی رسید و به آنها گفت: «در اینجا بنشینید، من برای دعا به آنجا می‌روم.» <span class="verse-marker">۳۷</span>او پِترُس و دو پسر زَبدی را با خود بُرد. غم و اندوه بر او افتاد <span class="verse-marker">۳۸</span>و به آنها گفت: «جان من از شدت غم نزدیک به مرگ است، شما در اینجا بمانید و با من بیدار باشید.» <span class="verse-marker">۳۹</span>عیسی کمی پیشتر رفت، رو به زمین نهاد و دعا کرده گفت: «ای پدر اگر ممکن است، این پیاله را از من دور کن، اما نه به ارادۀ من بلکه به ارادۀ تو.» <span class="verse-marker">۴۰</span>بعد پیش آن سه شاگرد برگشت و دید که آنها خوابیده‌اند، پس به پِترُس فرمود: «آیا هیچ یک از شما نمی‌توانست یک ساعت با من بیدار بماند؟ <span class="verse-marker">۴۱</span>بیدار باشید و دعا کنید تا دچار وسوسه نشوید، روح می‌خواهد، اما جسم نمی‌تواند.» <span class="verse-marker">۴۲</span>عیسی بار دیگر رفت دعا نموده گفت: «ای پدر، اگر راه دیگری نیست جز این که من این پیاله را بنوشم پس ارادۀ تو انجام شود.» <span class="verse-marker">۴۳</span>باز عیسی آمده آنها را در خواب دید، زیرا که چشمان ایشان از خواب سنگین شده بود. <span class="verse-marker">۴۴</span>پس، از پیش آنها رفت و برای بار سوم به همان کلمات دعا کرد. <span class="verse-marker">۴۵</span>آنگاه نزد شاگردان برگشت و به آنها گفت: «باز هم خواب هستید؟ هنوز استراحت می‌کنید؟ ساعت آن رسیده است که پسر انسان به دست گناهکاران تسلیم شود. <span class="verse-marker">۴۶</span>برخیزید، برویم، آن خائن حالا می‌آید.» </p>
  <h3>دستگیری عیسی </h3>
  <h4>(همچنین در مرقُس ۱۴:‌۴۳‌-‌۵۰ و لوقا ۲۲:‌۴۷‌-‌۵۳ و یوحنا ۱۸:‌۳‌-‌۱۲) </h4>
  <p>
    <span class="verse-marker">۴۷</span>عیسی هنوز صحبت خود را تمام نکرده بود که یهودا، یکی از دوازده حواری، همراه گروه زیادی از کسانی که سران کاهنان و بزرگان قوم فرستاده بودند به آنجا رسیدند. این گروه همه با شمشیر و چوب مسلح بودند. <span class="verse-marker">۴۸</span>آن شاگرد خائن به همراهان خود علامتی داده و گفته بود: «کسی را که می‌بوسم همان شخص است، او را بگیرید.» <span class="verse-marker">۴۹</span>پس یهودا فوراً به طرف عیسی رفت و گفت: «سلام، ای استاد» و او را بوسید. <span class="verse-marker">۵۰</span>عیسی در جواب گفت: «ای دوست، کار خود را زودتر انجام بده.» در همین موقع آن گروه پیش رفتند و عیسی را دستگیر کرده محکم گرفتند. <span class="verse-marker">۵۱</span>در این لحظه یکی از کسانی که با عیسی بودند، دست به شمشیر خود بُرد، آن را کشید و به غلام کاهن اعظم زده گوش او را برید. <span class="verse-marker">۵۲</span>ولی عیسی به او فرمود: «شمشیر خود را غلاف کن. هرکه شمشیر کشد به شمشیر کشته می‌شود. <span class="verse-marker">۵۳</span>مگر نمی‌دانی که من می‌توانم از پدر خود بخواهم که بیش از دوازده فوج فرشته را به یاری من بفرستد؟ <span class="verse-marker">۵۴</span>اما در آن صورت پیشگوئی‌های کلام خدا چگونه تمام می‌شود؟» </p>
  <p>
    <span class="verse-marker">۵۵</span>آنگاه عیسی رو به جمعیت کرده گفت: «مگر می‌خواهید یک راهزن را بگیرید که این طور مسلح با شمشیر و چوب برای دستگیری من آمده‌اید؟ من هر روز در عبادتگاه می‌نشستم و تعلیم می‌دادم و شما دست به سوی من دراز نکردید، <span class="verse-marker">۵۶</span>اما تمام این چیزها واقع شد تا آنچه انبیاء نوشته‌اند به انجام رسد.» در این وقت همۀ شاگردان او را ترک کرده گریختند. </p>
  <h3>عیسی در مقابل شورای یهود </h3>
  <h4>(همچنین در مرقُس ۱۴:‌۵۳‌-‌۶۵ و لوقا ۲۲:‌۵۴‌-‌۵۵ و ۶۳‌-‌۷۱ و یوحنا ۱۸:‌۱۳‌-‌۱۴ و ۱۹‌-‌۲۴) </h4>
  <p>
    <span class="verse-marker">۵۷</span>آن گروه عیسی را به خانۀ قیافا، کاهن اعظم، که علمای دین و بزرگان یهود در آنجا جمع شده بودند، بُردند. <span class="verse-marker">۵۸</span>پِترُس از دور به دنبال عیسی آمد تا به حویلی خانۀ کاهن اعظم رسید و داخل شده در میان خدمتکاران نشست تا پایان کار را ببیند. <span class="verse-marker">۵۹</span>سران کاهنان و تمام اعضای شورا کوشش می‌کردند، دلیلی برضد عیسی پیدا کنند تا بر اساس آن او را به قتل برسانند. <span class="verse-marker">۶۰</span>اما با وجود اینکه بسیاری پیش رفتند و شهادتهای دروغ دادند، شورا نتوانست دلیلی پیدا کند. آخر دو نفر بر خاستند <span class="verse-marker">۶۱</span>و گفتند: «این مرد گفته است: من می‌توانم عبادتگاه را خراب کرده و در ظرف سه روز دوباره بسازم.» <span class="verse-marker">۶۲</span>کاهن اعظم برخاسته از عیسی پرسید: «آیا به تهمتهای که این شاهدان به تو می‌زنند جواب نمی‌دهی؟» <span class="verse-marker">۶۳</span>اما عیسی خاموش ماند. پس کاهن اعظم گفت: «تو را به خدای زنده سوگند می‌دهم به ما بگو آیا تو مسیح، پسر خدا هستی؟» <span class="verse-marker">۶۴</span>عیسی جواب داد: «همان است که تو می‌گوئی. اما همه شما بدانید، که بعد از این پسر انسان را خواهید دید که بر دست راست قادر مطلق نشسته و بر ابر‌های آسمان می‌آید.» <span class="verse-marker">۶۵</span>کاهن اعظم گریبان خود را دریده گفت: «او کفر گفت! آیا شهادتی بالا‌تر از این می‌خواهید؟ شما حالا کفر او را با گوش خود شنیدید. <span class="verse-marker">۶۶</span>نظر شما چیست؟» آن‌ها جواب دادند: «او مستوجب اعدام است.» <span class="verse-marker">۶۷</span>آنگاه آب دهان به صورتش انداخته او را زدند و کسانی که بر رخسارش سیلی می‌زدند، <span class="verse-marker">۶۸</span>می‌گفتند: «حالا ای مسیح از غیب بگو چه کسی تو را زده است.» </p>
  <h3>انکار پِترُس </h3>
  <h4>(همچنین در مرقُس ۱۴:‌۶۶‌-‌۷۲ و لوقا ۲۲:‌۵۶‌-‌۶۲ و یوحنا ۱۸:‌۱۵‌-‌۱۸ و ۲۵‌-‌۲۷) </h4>
  <p>
    <span class="verse-marker">۶۹</span>در این وقت پِترُس در بیرون، در حویلی خانه نشسته بود که خادمه‌ای پیش او آمده گفت: «تو هم با عیسی جلیلی بودی.» <span class="verse-marker">۷۰</span>پِترُس در حضور همه منکر شده گفت: «من نمی‌دانم تو چه می‌گویی.» <span class="verse-marker">۷۱</span>پِترُس از آنجا به طرف در حویلی رفت و در آنجا خادمۀ دیگری او را دیده به اطرافیان خود گفت: «این شخص با عیسی ناصری بود.» <span class="verse-marker">۷۲</span>باز هم پِترُس منکر شده گفت: «من قسم می‌خورم که آن مرد را نمی‌شناسم.» <span class="verse-marker">۷۳</span>کمی بعد کسانی که آنجا ایستاده بودند، پیش پِترُس آمده به او گفتند: «البته تو یکی از آن‌ها هستی زیرا از لهجه‌ات پیدا است.» <span class="verse-marker">۷۴</span>اما او سوگند یاد کرد و گفت: «من این شخص را نمی‌شناسم.» در همان لحظه خروس بانگ زد <span class="verse-marker">۷۵</span>و پِترُس به یاد آورد که عیسی به او گفته بود: «پیش از آنکه خروس بانگ بزند تو سه بار خواهی گفت که مرا نمی‌شناسی.» پس بیرون رفت و زار‌زار گریست. </p>
  <a id="c27"></a>
  <h2>فصل بیست و هفتم </h2>
  <h3>عیسی در حضور پیلاطُس </h3>
  <h4>(همچنین در مرقُس ۱۵:‌۱ و لوقا ۲۳:‌۱‌-‌۲ و یوحنا ۱۸:‌۲۸‌-‌۳۲) </h4>
  <p>
    <span class="verse-marker">۱</span>وقتی صبح شد سران کاهنان و بزرگان قوم در جلسه‌ای تصمیم گرفتند که چگونه عیسی را به قتل برسانند. <span class="verse-marker">۲</span>پس از آن او را دست بسته برده به پیلاطُس، والی رومی، تحویل دادند. </p>
  <h3>خودکشی یهودا </h3>
  <h4>(همچنین در اعمال رسولان ۱:‌۱۸‌-‌۱۹) </h4>
  <p>
    <span class="verse-marker">۳</span>وقتی یهودای خائن دید که سر عیسی حکم شده است، از کار خود پشیمان شد و سی سکۀ نقره را به سران کاهنان و بزرگان قوم باز گردانید <span class="verse-marker">۴</span>و گفت: «من گناه کرده‌ام که به یک مرد بی‌گناه خیانت کرده باعث مرگ او شده‌ام.» اما آن‌ها گفتند: «دیگر به ما مربوط نیست، خودت می‌دانی!» <span class="verse-marker">۵</span>پس او پول‌ها را در عبادتگاه روی زمین ریخت و بیرون رفته خود را حلق‌آویز کرد. <span class="verse-marker">۶</span>سران کاهنان پول را برداشته گفتند: «نمی‌شود این پول را به بیت‌المال عبادتگاه ریخت، زیرا خونبها است.» <span class="verse-marker">۷</span>بنابراین پس از مشورت، با آن پول مزرعۀ کوزه‌گر را خریدند تا برای بیگانگان مقیم اورشلیم گورستانی داشته باشند. <span class="verse-marker">۸</span>به این دلیل آن زمین تا به امروز، «مزرعۀ خون» خوانده می‌شود. </p>
  <p>
    <span class="verse-marker">۹</span>به این وسیله پیشگوئی ارمیای نبی تمام شد که می‌گوید: «آن‌ها آن سی سکۀ نقره، یعنی قیمتی را که قوم اسرائیل برای او تعیین کرده بود، گرفتند <span class="verse-marker">۱۰</span>و با آن مزرعۀ کوزه‌گر را خریدند. چنانکه خداوند به من فرموده است.» </p>
  <h3>بازپرسی از عیسی </h3>
  <h4>(همچنین در مرقُس ۱۵:‌۲‌-‌۵ و لوقا ۲۳:‌۳‌-‌۵ و یوحنا ۱۸:‌۳۳‌-‌۳۸) </h4>
  <p>
    <span class="verse-marker">۱۱</span>در این هنگام عیسی را به حضور والی آوردند. والی از او پرسید: «آیا تو پادشاه یهودیان هستی؟» عیسی فرمود: «همانست که می‌گویی.» <span class="verse-marker">۱۲</span>ولی عیسی به تهمت‌های که سران کاهنان و بزرگان قوم به او می‌زدند جوابی نمی‌داد. <span class="verse-marker">۱۳</span>آنگاه پیلاطُس به او گفت: «آیا این شهادت‌هائی را که برضد تو می‌دهند نمی‌شنوی؟» <span class="verse-marker">۱۴</span>اما او حتی یک کلمه هم جواب نداد به طوری که والی بسیار تعجب کرد. </p>
  <h3>حکم قتل عیسی </h3>
  <h4>(همچنین در مرقُس ۱۵:‌۶‌-‌۱۵ و لوقا ۲۳:‌۱۳‌-‌۲۵ و یوحنا ۱۸:‌۳۹‌ـ‌۱۹:‌۱۶) </h4>
  <p>
    <span class="verse-marker">۱۵</span>در ایام عید رسم والی این بود که یک زندانی را به خواهش مردم آزاد می‌ساخت. <span class="verse-marker">۱۶</span>در آن زمان شخص بسیار معروفی به نام باراَبا در زندان بود. <span class="verse-marker">۱۷</span>وقتی مردم اجتماع کردند، پیلاطُس به آنها گفت: «می‌خواهید کدام یک از این دو نفر را برای تان آزاد کنم، باراَبا یا عیسی معروف به مسیح را؟» <span class="verse-marker">۱۸</span>زیرا او می‌دانست که یهودیان از روی حسد عیسی را به او تسلیم کرده‌اند. </p>
  <p>
    <span class="verse-marker">۱۹</span>هنگامی که پیلاطُس در دیوانخانه نشسته بود، همسرش پیغامی به این شرح برای او فرستاد: «با آن مرد بی‌گناه کاری نداشته باش، من دیشب به خاطر او در خواب‌هایی که دیدم، بسیار ناراحت بودم.» <span class="verse-marker">۲۰</span>ضمناً سران کاهنان و بزرگان قوم، جمعیت را تشویق نمودند که، از پیلاطُس بخواهند که باراَبا را آزاد سازد و عیسی را اعدام کند. <span class="verse-marker">۲۱</span>پس وقتی والی از آن‌ها پرسید: «کدامیک از این دو نفر را می‌خواهید برای تان آزاد سازم؟» آن‌ها گفتند: «باراَبا را.» <span class="verse-marker">۲۲</span>پیلاطُس پرسید: «پس با عیسی معروف به مسیح چه کنم؟» و آنها یک صدا گفتند: «مصلوبش کن.» <span class="verse-marker">۲۳</span>پیلاطُس سؤال کرده گفت: «چرا؟ چه گناهی کرده است؟» اما آنها با فریادی بلندتر گفتند: «مصلوبش کن.» <span class="verse-marker">۲۴</span>وقتی پیلاطُس دید که دیگر فایده‌ای ندارد و ممکن است شورشی ایجاد شود، آب خواست و پیش چشم مردم دست‌های خود را شست و گفت: «من از خون این مرد بری هستم! شما مسئولید!» <span class="verse-marker">۲۵</span>مردم یک صدا فریاد کردند: «خون این مرد به گردن ما و فرزندان ما باشد!» <span class="verse-marker">۲۶</span>پس از آن باراَبا را برای آنها آزاد کرد و فرمان داد عیسی را تازیانه بزنند و بسپارند تا مصلوب گردد. </p>
  <h3>ریشخند عساکر به عیسی </h3>
  <h4>(همچنین در مرقُس ۱۵:‌۱۶‌-‌۲۰ و یوحنا ۱۹:‌۲‌-‌۳) </h4>
  <p>
    <span class="verse-marker">۲۷</span>عساکر پیلاطُس عیسی را به حویلی قصر والی بردند و تمام عساکر به دور او جمع شدند. <span class="verse-marker">۲۸</span>اول لباس عیسی را در آوردند و ردای ارغوانی رنگی به او پوشانیدند <span class="verse-marker">۲۹</span>و تاجی از خار بافته بر سرش نهادند و چوبی به دست او دادند و در برابر او زانو زده به ریشخند می‌گفتند: «درود بر پادشاه یهود.» <span class="verse-marker">۳۰</span>آن‌ها آب دهان بر او انداخته و با چوبی که در دستش بود بر سرش می‌زدند. <span class="verse-marker">۳۱</span>آخر از مسخره کردن او دست برداشتند و آن ردا را در آورده لباس خودش را به او پوشانیدند. آنگاه او را بردند تا مصلوب کنند. </p>
  <h3>میخکوبه عیسی به صلیب </h3>
  <h4>(همچنین در مرقُس ۱۵:‌۲۱‌-‌۳۲ و لوقا ۲۳:‌۲۶‌-‌۴۳ و یوحنا ۱۹:‌۱۷‌-‌۲۷) </h4>
  <p>
    <span class="verse-marker">۳۲</span>در سر راه با مردی قیروانی به نام شمعون روبرو شدند و او را مجبور کردند که صلیب عیسی را ببرد. <span class="verse-marker">۳۳</span>وقتی به محلی به نام جُلجُتا یعنی جُمجُمه رسیدند، <span class="verse-marker">۳۴</span>شراب آمیخته به داروی بیهوش کننده به او دادند، اما وقتی آن را چشید، نخواست بنوشد. <span class="verse-marker">۳۵</span>آن‌ها او را به صلیب میخکوب کردند. آنگاه بالای لباس او قرعه انداخته میان خود تقسیم نمودند <span class="verse-marker">۳۶</span>و برای نگهبانی در آنجا نشستند. <span class="verse-marker">۳۷</span>جرم او را بر لوحی به این شرح نوشتند: «این است عیسی، پادشاه یهود» و بر بالای سرش نصب کردند. <span class="verse-marker">۳۸</span>دو راهزن را نیز با او مصلوب کردند، یکی در سمت راست و دیگری در سمت چپ او. <span class="verse-marker">۳۹</span>کسانی که از آنجا می‌گذشتند سرهای خود را می‌جنبانیدند و با دشنام به او می‌گفتند: <span class="verse-marker">۴۰</span>«تو که می‌خواستی عبادتگاه را خراب کنی و آنرا در سه روز از نو بسازی، اگر واقعاً پسر خدا هستی از صلیب پائین بیا و خود را نجات بده.» <span class="verse-marker">۴۱</span>همچنین سران کاهنان و علمای دین و بزرگان قوم او را مسخره کرده می‌گفتند: <span class="verse-marker">۴۲</span>«او دیگران را نجات می‌داد، اما نمی‌تواند خود را نجات دهد. اگر پادشاه اسرائیل است، حالا از صلیب پائین بیاید و ما به او ایمان خواهیم آورد. <span class="verse-marker">۴۳</span>او به خدا توکل داشت و می‌گفت که پسر خداست، پس اگر خدا او را دوست داشته باشد او را آزاد می‌سازد.» <span class="verse-marker">۴۴</span>حتی راهزنانی هم که با او مصلوب شده بودند، همینطور به او توهین می‌کردند. </p>
  <h3>مرگ عیسی </h3>
  <h4>(همچنین در مرقُس ۱۵:‌۳۳‌-‌۴۱ و لوقا ۲۳:‌۴۴‌-‌۴۹ و یوحنا ۱۹:‌۲۸‌-‌۳۰) </h4>
  <p>
    <span class="verse-marker">۴۵</span>از ظهر تا ساعت سه بعد از ظهر تاریکی تمام زمین را فرا گرفت. <span class="verse-marker">۴۶</span>نزدیک ساعت سه عیسی با صدای بلند فریاد کرد: «ایلی، ایلی، لَما سَبَقتَنی؟»، یعنی: «خدای من، خدای من، چرا مرا ترک کردی؟» <span class="verse-marker">۴۷</span>بعضی از کسانی که آنجا ایستاده بودند این را شنیده گفتند: «الیاس را می‌خواهد.» <span class="verse-marker">۴۸</span>یکی از آنها فوراً دوید و اسفنجِ را آورده، در سرکه تر کرد و بر نوک چوبی قرار داده، پیش دهان عیسی برد. <span class="verse-marker">۴۹</span>اما دیگران گفتند: «بگذارید ببینیم آیا الیاس می‌آید او را نجات دهد یا نه!» <span class="verse-marker">۵۰</span>عیسی بار دیگر فریاد بلندی کشید و جان سپرد. </p>
  <p>
    <span class="verse-marker">۵۱</span>در آن لحظه پردۀ قدس‌الاقداس عبادتگاه از بالا تا به پائین دو پاره شد و چنان زلزله‌ای شد، که تخته سنگ‌ها شگافته <span class="verse-marker">۵۲</span>و قبرها باز شدند و بسیاری از مقدسین که خفته بودند برخاستند <span class="verse-marker">۵۳</span>و از قبرهای خود بیرون آمده، بعد از رستاخیز عیسی به شهر مقدس وارد شدند و بسیاری از مردم آنها را دیدند. <span class="verse-marker">۵۴</span>وقتی صاحب منصب رومی و افراد او که به نگهبانی از عیسی مشغول بودند، زلزله و همۀ ماجرا را دیدند بسیار ترسیدند و گفتند: «بدون شک این مرد پسر خدا بود.» <span class="verse-marker">۵۵</span>عده‌ای از زنان که عیسی را خدمت می‌کردند و به دنبال او از جلیل آمده بودند در آنجا حضور داشتند و از دور جریان را دیدند. <span class="verse-marker">۵۶</span>در میان آنها مریم مجدلیه، مریم مادر یعقوب و یوسف و مادر پسران زَبدی دیده می‌شدند. </p>
  <h3>دفن عیسی </h3>
  <h4>(همچنین در مرقُس ۱۵:‌۴۲‌-‌۴۷ و لوقا ۲۳:‌۵۰‌-‌۵۶ و یوحنا ۱۹:‌۳۸‌-‌۴۲) </h4>
  <p>
    <span class="verse-marker">۵۷</span>در وقت غروب مردی ثروتمندی به نام یوسف که اهل رامه و یکی از پیروان عیسی بود رسید. <span class="verse-marker">۵۸</span>او نزد پیلاطُس رفت و تقاضا نمود جسد عیسی به او داده شود. پیلاطُس امر کرد که آنرا به او بدهند. <span class="verse-marker">۵۹</span>یوسف جسد را برده در پارچۀ کتانی نو پیچید <span class="verse-marker">۶۰</span>و در قبر خود که نو از سنگ تراشیده بود، قرار داد و آنگاه سنگ بزرگی در پیش آن غلطانید و رفت. <span class="verse-marker">۶۱</span>مریم مجدلیه و آن مریم دیگر نیز در آنجا مقابل قبر نشسته بودند. </p>
  <h3>نگهبانی از مقبره </h3>
  <p>
    <span class="verse-marker">۶۲</span>روز بعد یعنی صبح روز شنبه، سران کاهنان و پیروان فرقۀ فریسی بطور دسته‌جمعی پیش پیلاطُس رفته <span class="verse-marker">۶۳</span>گفتند: «عالیجناب، ما به یاد داریم که آن گمراه کننده وقتی زنده بود گفت، که من پس از سه روز از نو زنده خواهم شد. <span class="verse-marker">۶۴</span>پس امر کن تا روز سوم قبر تحت نظر باشد، وگرنه امکان دارد شاگردان او بیایند و جسد او را بدزدند و آنگاه به مردم بگویند که او پس از مرگ زنده شده است و به این ترتیب در آخر کار مردم را بیشتر از اول فریب دهند.» <span class="verse-marker">۶۵</span>پیلاطُس گفت: «شما می‌توانید نگهبانانی در آنجا بگذارید. بروید و تا آنجا که ممکن است از آن محافظت کنید.» <span class="verse-marker">۶۶</span>پس آن‌ها رفته قبر را مُهر و لاک کرده، نگهبانانی در آنجا گذاشتند تا از قبر نگهبانی کنند. </p>
  <a id="c28"></a>
  <h2>فصل بیست و هشتم </h2>
  <h3>رستاخیز عیسی </h3>
  <h4>(همچنین در مرقُس ۱۶:‌۱‌-‌۱۰ و لوقا ۲۴:‌۱‌-‌۱۲ و یوحنا ۲۰:‌۱‌-‌۱۰) </h4>
  <p>
    <span class="verse-marker">۱</span>بعد از روز سَبَت، در سپیده‌دَم صبح روز یکشنبه، مریم مجدلیه و آن مریم دیگر به دیدن قبر رفتند. <span class="verse-marker">۲</span>ناگاه زلزله شدیدی رخ داد، زیرا فرشتۀ خداوند از آسمان نازل شده بسوی سنگ آمد و آن را به کناری غلطانیده بر روی آن نشست. <span class="verse-marker">۳</span>صورت او مثل برق می‌درخشید و لباس‌هایش مانند برف سفید بود. <span class="verse-marker">۴</span>از دیدن این منظره نگهبانان از ترس لرزیدند و مانند مرده به زمین افتادند. </p>
  <p>
    <span class="verse-marker">۵</span>آنگاه فرشته به زنان گفت: «نترسید، می‌دانم که به دنبال عیسی مصلوب می‌گردید. <span class="verse-marker">۶</span>او اینجا نیست. چنانکه خود او قبلاً گفته بود، پس از مرگ زنده گشت. بیائید و جائی را که او خوابیده بود، ببینید <span class="verse-marker">۷</span>و زود بروید و به شاگردان او بگوئید که او پس از مرگ زنده شده است و پیش از شما به جلیل خواهد رفت و شما او را در آنجا خواهید دید. آنچه را به شما گفتم به خاطر داشته باشید.» <span class="verse-marker">۸</span>آن‌ها با عجله و ترس و در عین حال شاد و خوشحال از قبر خارج شدند و دوان‌دوان رفتند تا این خبر را به شاگردان برسانند. <span class="verse-marker">۹</span>در بین راه، ناگهان عیسی با آنها روبرو شده گفت: «سلام بر شما!» زنان پیش آمدند و بر قدم‌های او به خاک افتاده در مقابل او سجده کردند. <span class="verse-marker">۱۰</span>آنگاه عیسی به آنها فرمود: «نترسید، بروید و به برادران من بگوئید که به جلیل بروند و در آنجا مرا خواهند دید.» </p>
  <h3>گزارش نگهبانان </h3>
  <p>
    <span class="verse-marker">۱۱</span>وقتی زنان در راه بودند، بعضی از نگهبانان به شهر رفته آنچه را که واقع شده بود، به سران کاهنان گزارش دادند. <span class="verse-marker">۱۲</span>سران کاهنان پس از ملاقات و مشورت با بزرگان قوم پول زیادی به عساکر دادند <span class="verse-marker">۱۳</span>تا اینکه آن‌ها بگویند: «شاگردان او شبانه آمدند و هنگامی که ما در خواب بودیم، جسد را دزدیدند.» <span class="verse-marker">۱۴</span>و نیز افزودند: «اگر این موضوع به گوش والی برسد، ما خود ما او را قانع می‌کنیم و نمی‌گذاریم که شما به زحمت بیفتید.» <span class="verse-marker">۱۵</span>پس نگهبانان پول را گرفته مطابق امر آنها عمل کردند و این موضوع تا به امروز در بین یهودیان شایع است. </p>
  <h3>ظهور عیسی به شاگردان </h3>
  <h4>(همچنین در مرقُس ۱۶:‌۱۴‌-‌۱۸ و لوقا ۲۴:‌۳۶‌-‌۴۹ و یوحنا ۲۰:‌۱۹‌-‌۲۳ و اعمال ۱:‌۶‌-‌۸) </h4>
  <p>
    <span class="verse-marker">۱۶</span>یازده شاگرد عیسی به جلیل، به آن کوهی که عیسی گفته بود آنها را در آنجا خواهد دید، رفتند. <span class="verse-marker">۱۷</span>وقتی آن‌ها عیسی را دیدند، او را پرستش کردند. هر چند که بعضی در شک بودند. <span class="verse-marker">۱۸</span>آنگاه عیسی پیشتر آمده برای آنها صحبت کرد و فرمود: «تمام قدرت در آسمان و بر روی زمین به من داده شده است. <span class="verse-marker">۱۹</span>پس بروید و همۀ ملتها را شاگرد من سازید و آن‌ها را به نام پدر و پسر و روح‌القدس تعمید دهید <span class="verse-marker">۲۰</span>و به آنها تعلیم دهید که همۀ چیزهایی را که به شما گفته‌ام انجام دهند و بدانید که من هر روزه تا آخر با شما هستم.» </p>
  
  
  
  
  
  
  



</div>

<!-- Global site tag (gtag.js) - Google Analytics -->
<script async src="https://www.googletagmanager.com/gtag/js?id=UA-48092930-1"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'UA-48092930-1');
</script>
<!-- End Google Analytics -->

</body>
</html>