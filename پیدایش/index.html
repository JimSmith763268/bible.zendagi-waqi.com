<!doctype html>

<html lang="fa">
<head>
  <meta charset="utf-8">

  <title>کتاب پیدایش</title>

  <link rel="stylesheet" href="/css/style.css">
  <script>var nc = 50;</script>
  <script src="/js/script.js"></script>
</head>

<body dir="rtl">
<a id="top"></a>

<div id="navbar">
  <div id="navbar-container">
    <div>
      <a href="javascript:window.scroll(0,0)" style="margin-left: 1em">
        <svg class="MuiSvgIcon-root MuiSvgIcon-fontSizeMedium MuiBox-root css-1om0hkc" focusable="false" aria-hidden="true" viewBox="0 0 24 24" data-testid="ArrowUpwardIcon"><path d="m4 12 1.41 1.41L11 7.83V20h2V7.83l5.58 5.59L20 12l-8-8-8 8z"></path></svg>
      </a>    
    </div>
    <div>
      <span>فصل </span>
      <select id="list" oninput="scrollToChapter(this)">
        
        <option value="c1">۱</option>
        
        <option value="c2">۲</option>
        
        <option value="c3">۳</option>
        
        <option value="c4">۴</option>
        
        <option value="c5">۵</option>
        
        <option value="c6">۶</option>
        
        <option value="c7">۷</option>
        
        <option value="c8">۸</option>
        
        <option value="c9">۹</option>
        
        <option value="c10">۱۰</option>
        
        <option value="c11">۱۱</option>
        
        <option value="c12">۱۲</option>
        
        <option value="c13">۱۳</option>
        
        <option value="c14">۱۴</option>
        
        <option value="c15">۱۵</option>
        
        <option value="c16">۱۶</option>
        
        <option value="c17">۱۷</option>
        
        <option value="c18">۱۸</option>
        
        <option value="c19">۱۹</option>
        
        <option value="c20">۲۰</option>
        
        <option value="c21">۲۱</option>
        
        <option value="c22">۲۲</option>
        
        <option value="c23">۲۳</option>
        
        <option value="c24">۲۴</option>
        
        <option value="c25">۲۵</option>
        
        <option value="c26">۲۶</option>
        
        <option value="c27">۲۷</option>
        
        <option value="c28">۲۸</option>
        
        <option value="c29">۲۹</option>
        
        <option value="c30">۳۰</option>
        
        <option value="c31">۳۱</option>
        
        <option value="c32">۳۲</option>
        
        <option value="c33">۳۳</option>
        
        <option value="c34">۳۴</option>
        
        <option value="c35">۳۵</option>
        
        <option value="c36">۳۶</option>
        
        <option value="c37">۳۷</option>
        
        <option value="c38">۳۸</option>
        
        <option value="c39">۳۹</option>
        
        <option value="c40">۴۰</option>
        
        <option value="c41">۴۱</option>
        
        <option value="c42">۴۲</option>
        
        <option value="c43">۴۳</option>
        
        <option value="c44">۴۴</option>
        
        <option value="c45">۴۵</option>
        
        <option value="c46">۴۶</option>
        
        <option value="c47">۴۷</option>
        
        <option value="c48">۴۸</option>
        
        <option value="c49">۴۹</option>
        
        <option value="c50">۵۰</option>
        
      </select>    
      <span></span>
    </div>
  </div>
</div> 



<div class="button-container">
  

  
  <a href="mailto:zendagiwaqi@gmail.com">
    <svg xmlns="http://www.w3.org/2000/svg" viewBox="0 0 24 24" fill="black"><path d="M0 0h24v24H0z" fill="none"/><path d="M20 4H4c-1.1 0-1.99.9-1.99 2L2 18c0 1.1.9 2 2 2h16c1.1 0 2-.9 2-2V6c0-1.1-.9-2-2-2zm0 4l-8 5-8-5V6l8 5 8-5v2z"/></svg>
  </a>
  

  

  
  <a href="/">
    <svg class="MuiSvgIcon-root MuiSvgIcon-fontSizeMedium MuiBox-root css-1om0hkc" focusable="false" aria-hidden="true" viewBox="0 0 24 24" data-testid="HomeIcon"><path d="M10 20v-6h4v6h5v-8h3L12 3 2 12h3v8z"></path></svg>
  </a>
  


</div>


<div class="book-container">


  
  <h1>پیدایش </h1>
  
  
  
  
  
  
  
  
  
  
  
  
  
  
  
  
  
  
  
  
  <a id="c1"></a>
  <h2>فصل اول </h2>
  <h3>آفرینش جهان </h3>
  <p>
    <span class="verse-marker">۱</span>در ابتدا خدا آسمان‌ها و زمین را آفرید. <span class="verse-marker">۲</span>زمین خالی و بدون شکل بود. همه جا آب بود و تاریکی آنرا پوشانیده بود و روح خدا بر روی آبها حرکت می‌کرد. <span class="verse-marker">۳</span>خدا فرمود: «روشنی بشود» و روشنی شد. <span class="verse-marker">۴</span>خدا دید که روشنی نیکوست و روشنی را از تاریکی جدا کرد. <span class="verse-marker">۵</span>خدا روشنی را روز و تاریکی را شب نام گذاشت. شب گذشت و صبح شد. این بود روز اول. </p>
  <p>
    <span class="verse-marker">۶</span>خدا فرمود: «فضا ساخته شود تا آبها را از یکدیگر جدا کند.» <span class="verse-marker">۷</span>خدا فضا را ساخت و آب‌های زیر فضا را از آب‌های بالای فضا جدا کرد. <span class="verse-marker">۸</span>خدا فضا را آسمان نامید. شب گذشت و صبح شد. این بود روز دوم. </p>
  <p>
    <span class="verse-marker">۹</span>خدا فرمود: «آب‌های زیر آسمان در یک جا جمع شوند تا خشکه ظاهر گردد» و چنان شد. <span class="verse-marker">۱۰</span>خدا خشکه را زمین نامید و آبها را که در یک جا جمع شده بودند بحر نام گذاشت. خدا دید که آنچه انجام شده بود نیکوست. <span class="verse-marker">۱۱</span>سپس خدا فرمود: «زمین همه نوع نبات برویاند. نباتاتی که غلات و حبوبات بیاورند و نباتاتی که میوه بار آورند» و چنین شد. <span class="verse-marker">۱۲</span>پس زمین همه نوع نبات رویانید و خدا دید که آنچه بوجود آمده بود نیکوست. <span class="verse-marker">۱۳</span>شب گذشت و صبح شد. این بود روز سوم. </p>
  <p>
    <span class="verse-marker">۱۴</span>بعد از آن خدا فرمود: «اجسام نورانی در آسمان بوجود آیند تا روز را از شب جدا کنند و روز‌ها، سال‌ها، آیات و زمان‌ها را نشان دهند. <span class="verse-marker">۱۵</span>آن‌ها در آسمان بدرخشند تا بر زمین روشنی دهند» و چنین شد. <span class="verse-marker">۱۶</span>پس از آن، خدا دو جسم نورانی بزرگتر ساخت، یکی آفتاب برای سلطنت در روز و یکی ماهتاب برای سلطنت در شب. همچنین ستارگان را ساخت. <span class="verse-marker">۱۷</span>آن‌ها را در آسمان قرار داد تا بر زمین روشنی دهند <span class="verse-marker">۱۸</span>و بر روز و شب سلطنت نمایند و روشنی را از تاریکی جدا کنند. خدا دید که نیکوست. <span class="verse-marker">۱۹</span>شب گذشت و صبح شد. این بود روز چهارم. </p>
  <p>
    <span class="verse-marker">۲۰</span>پس از آن خدا فرمود: «آبها از انواع حیوانات و آسمان از انواع پرندگان پُر شوند.» <span class="verse-marker">۲۱</span>پس خدا جانداران بزرگ بحری و همۀ حیواناتی که در آب زندگی می‌کنند و تمام پرندگان آسمان را آفرید. خدا دید که آنچه کرده بود نیکوست. <span class="verse-marker">۲۲</span>و همۀ آن‌ها را برکت داد و فرمود: «بارور و زیاد شوید و آب‌های بحر را پُر سازید و پرندگان در زمین زیاد شوند.» <span class="verse-marker">۲۳</span>شب گذشت و صبح شد. این بود روز پنجم. </p>
  <p>
    <span class="verse-marker">۲۴</span>بعد از آن خدا فرمود: «زمین همه نوع حیوانات بوجود آوَرَد، اهلی و وحشی، بزرگ و کوچک» و چنین شد. <span class="verse-marker">۲۵</span>پس خدا همۀ آن‌ها را ساخت و دید که آنچه انجام داده بود نیکوست. </p>
  <p>
    <span class="verse-marker">۲۶</span>پس از آن خدا فرمود: «حالا انسان را می‌سازیم. آن‌ها به صورت ما و به شکل ما باشند و بر ماهیان بحری و پرندگان آسمان و همۀ حیوانات، اهلی و وحشی، بزرگ و کوچک و تمام زمین حکومت کنند.» <span class="verse-marker">۲۷</span>پس خدا انسان را به صورت خود آفرید. انسان را به صورت خدا آفرید. آن‌ها را زن و مرد آفرید. <span class="verse-marker">۲۸</span>آن‌ها را برکت داد و فرمود: «بارور و زیاد شوید، زمین را پُر سازید و در آن تسلط نمائید. بر ماهیان و پرندگان و تمام حیوانات روی زمین حکومت کنید.» <span class="verse-marker">۲۹</span>و خدا گفت: «هر نوع گیاهی را که غلات و حبوبات بیاورد و هر نوع درختی را که میوه بیاورد به شما دادم تا برای شما خوراک باشد. <span class="verse-marker">۳۰</span>اما هر نوع علف سبز را برای خوراک تمام حیوانات و پرندگان آماده کرده‌ام.» و چنین شد. <span class="verse-marker">۳۱</span>آنگاه خدا کارهای آفرینش را ملاحظه کرد و همه را از هر جهت عالی یافت. شب گذشت و صبح شد، این بود روز ششم. </p>
  <a id="c2"></a>
  <h2>فصل دوم </h2>
  <p>
    <span class="verse-marker">۱</span>به این ترتیب تمام آسمان‌ها و زمین کامل گردید. <span class="verse-marker">۲</span>در روز هفتم خدا همۀ کار آفرینش را تمام کرد و از آن دست کشید. <span class="verse-marker">۳</span>او روز هفتم را مبارک خواند و آنرا برای خود اختصاص داد، زیرا در آن روز همۀ کار آفرینش را تمام کرد و از آن دست کشید. <span class="verse-marker">۴</span>این چگونگی آفرینش آسمان‌ها و زمین است. </p>
  <p>وقتی خداوند، خدا آسمان‌ها و زمین را ساخت، <span class="verse-marker">۵</span>هیچ گیاه یا علف سبز در روی زمین نبود، زیرا خداوند هنوز باران در زمین نبارانیده بود و کسی نبود که در زمین زراعت کند. <span class="verse-marker">۶</span>اما آب از زیر زمین بالا می‌آمد و زمین را سیراب می‌کرد. </p>
  <h3>آفرینش آدم </h3>
  <p>
    <span class="verse-marker">۷</span>پس از آن خداوند، خدا مقداری خاک از زمین برداشت و از آن آدم را ساخت و در بینی او روح حیات دمید و او یک موجود زنده گردید. </p>
  <h3>باغ عدن </h3>
  <p>
    <span class="verse-marker">۸</span>خداوند، خدا باغی در عدن که بطرف مشرق است درست کرد و آدم را که ساخته بود در آنجا جا داد. <span class="verse-marker">۹</span>خداوند همه نوع درختان زیبا و میوه‌دار را در آن باغ رویانید و درخت زندگی و همچنین درخت شناسائی خوب و بد را در وسط باغ قرار داد. </p>
  <p>
    <span class="verse-marker">۱۰</span>دریائی از عدن می‌گذشت و باغ را سیراب می‌کرد و از آنجا به چهار دریای دیگر تقسیم می‌شد. <span class="verse-marker">۱۱</span>دریای اول پیشون است که سرزمین حویله را دور می‌زند. <span class="verse-marker">۱۲</span>(در این سرزمین طلای خالص و عطر گران قیمت و سنگ عقیق وجود دارد.) <span class="verse-marker">۱۳</span>دریای دوم جیحون است که سرزمین کوش را دور می‌زند. <span class="verse-marker">۱۴</span>دریای سوم دجله است که از شرق آشور می‌گذرد، و دریای چهارم فرات است. </p>
  <p>
    <span class="verse-marker">۱۵</span>سپس خداوند، خدا آدم را در باغ عدن جا داد تا در آن زراعت کند و از آن نگهداری نماید. <span class="verse-marker">۱۶</span>خداوند به آدم فرمود: «اجازه داری از میوۀ تمام درختان باغ بخوری. <span class="verse-marker">۱۷</span>اما هرگز از میوۀ درخت شناسائی خوب و بد نخوری، زیرا اگر از آن بخوری در همان روز می‌میری.» </p>
  <h3>آفرینش زن </h3>
  <p>
    <span class="verse-marker">۱۸</span>خداوند، خدا فرمود: «خوب نیست که آدم تنها زندگی کند. بهتر است که یک همدم مناسب برای او بسازم تا به او کمک کند.» <span class="verse-marker">۱۹</span>پس خداوند تمام حیوانات و پرندگان را از خاک زمین ساخت و پیش آدم آورد تا ببیند آدم چه نامی بر آن‌ها خواهد گذاشت و هر نامی که آدم بر آن‌ها گذاشت همان نام آن‌ها شد. <span class="verse-marker">۲۰</span>بنابرین آدم تمام پرندگان و حیوانات را نام‌گذاری کرد، ولی هیچ یک از آن‌ها همدم مناسبی برای آدم نبود که بتواند به او کمک کند. </p>
  <p>
    <span class="verse-marker">۲۱</span>پس خداوند، خدا آدم را به خواب عمیقی فرو‌برد و وقتی او در خواب بود یکی از قبرغه‌هایش را گرفت و جای آنرا بهم پیوست. <span class="verse-marker">۲۲</span>سپس از آن قبرغه زن را ساخت و او را پیش آدم آورد. <span class="verse-marker">۲۳</span>آدم گفت: </p>
  <p class="verse1">«این مثل خود من است. </p>
  <p class="verse1">استخوانِ از استخوان‌هایم و قسمتی از بدنم. </p>
  <p class="verse1">نام او زن است، زیرا از انسان گرفته شد.» </p>
  <p class="no-indent">
    <span class="verse-marker">۲۴</span>به همین دلیل مرد پدر و مادر خود را ترک نموده با زن خود زندگی می‌کند و هر دو یک تن می‌شوند. </p>
  <p>
    <span class="verse-marker">۲۵</span>آدم و زنش هر دو برهنه بودند، ولی احساس خجالت نمی‌کردند. </p>
  <a id="c3"></a>
  <h2>فصل سوم </h2>
  <h3>نافرمانی انسان </h3>
  <p>
    <span class="verse-marker">۱</span>مار، از تمام حیواناتی که خداوند، خدا ساخته بود زیرکتر بود. او از زن پرسید: «آیا واقعاً خدا به شما گفته است که از همۀ درختان باغ نخورید؟» <span class="verse-marker">۲</span>زن جواب داد: «ما اجازه داریم از میوۀ تمام درختان باغ بخوریم <span class="verse-marker">۳</span>بغیر از میوۀ درختی که در وسط باغ است. خدا به ما گفته است از میوۀ آن درخت نخورید و حتی به آن دست نزنید، مبادا بمیرید.» <span class="verse-marker">۴</span>مار جواب داد: «این درست نیست. شما نمی‌میرید. <span class="verse-marker">۵</span>خدا این را گفت، زیرا می‌داند وقتی از آن بخورید شما هم مثل خدا می‌شوید و می‌دانید چه چیز خوب و چه چیز بد است.» </p>
  <p>
    <span class="verse-marker">۶</span>زن نگاه کرد و دید آن درخت بسیار زیبا و میوۀ آن برای خوردن گوارا است. همچنین فکر کرد چقدر خوب است که دانا بشود. بنابراین، از میوۀ آن درخت گرفت و خورد. همچنین به شوهر خود داد و او هم خورد. <span class="verse-marker">۷</span>همینکه آنرا خوردند به آن‌ها دانشی داده شد و فهمیدند که برهنه هستند، پس برگهای درخت انجیر را بهم دوخته خود را با آن پوشانیدند. </p>
  <p>
    <span class="verse-marker">۸</span>عصر آن روز شنیدند خداوند، خدا در باغ راه می‌رود، پس خود را پُشت درختها پنهان کردند. <span class="verse-marker">۹</span>اما خداوند، خدا آدم را صدا کرد و فرمود: «کجا هستی؟» <span class="verse-marker">۱۰</span>آدم جواب داد: «چون صدای تو را در باغ شنیدم ترسیدم و پنهان شدم، زیرا برهنه هستم.» <span class="verse-marker">۱۱</span>خدا پرسید: «چه کسی به تو گفت که برهنه هستی؟ آیا از میوۀ درختی که به تو گفتم نباید از آن بخوری، خوردی؟» <span class="verse-marker">۱۲</span>آدم گفت: «این زنی که تو او را همدم من کردی، آن میوه را به من داد و من خوردم.» <span class="verse-marker">۱۳</span>خداوند، خدا از زن پرسید: «چرا این کار را کردی؟» زن جواب داد: «مار مرا فریب داد که از آن بخورم.» </p>
  <h3>قضاوت خدا </h3>
  <p>
    <span class="verse-marker">۱۴</span>سپس خداوند، خدا به مار فرمود: «چون این کار را کردی، از همه حیوانات ملعونتر هستی. بر روی شکمت راه می‌روی و در تمام مدت عمرت خاک می‌خوری. <span class="verse-marker">۱۵</span>در بین تو و زن دشمنی می‌اندازم. نسل تو و نسل وی همیشه دشمن هم می‌باشند. او سر تو را می‌شکند و تو کُری پای او را می‌گزی.» </p>
  <p>
    <span class="verse-marker">۱۶</span>به زن فرمود: «درد و زحمت تو را در ایام حاملگی و در وقت زائیدن بسیار زیاد می‌کنم. تو به عشق شوهرت محتاج می‌باشی و اختیار تو به‌دست او می‌باشد.» </p>
  <p>
    <span class="verse-marker">۱۷</span>به آدم فرمود: «تو به حرف زنت گوش دادی و از درختی که به تو گفته بودم نخوری، خوردی. به خاطر این کار تو، زمین لعنت شد و تو باید در تمام مدت زندگی با سختی کار کنی تا از زمین خوراک به‌دست بیاوری. <span class="verse-marker">۱۸</span>زمین خار و علف‌های هرزه می‌رویاند و تو نباتات صحرا را می‌خوری. <span class="verse-marker">۱۹</span>با زحمت و عرق پیشانی از زمین خوراک به‌دست می‌آوری، تا روزی که به خاک، یعنی خاکی که از آن به وجود آمده‌ای، برگردی. تو از خاک هستی و دوباره خاک می‌شوی.» </p>
  <p>
    <span class="verse-marker">۲۰</span>آدم اسم زن خود را حوا گذاشت چون او مادر تمام انسانها است. <span class="verse-marker">۲۱</span>خداوند، خدا از پوست حیوانات برای آدم و زنش لباس تهیه کرد و به آن‌ها پوشانید. </p>
  <h3>بیرون کردن آدم و حوا از باغ عدن </h3>
  <p>
    <span class="verse-marker">۲۲</span>پس خداوند، خدا فرمود: «حالا آدم مثل ما شده و می‌داند چه چیز خوب و چه چیز بد است. مبادا از درخت حیات نیز بخورد و برای همیشه زنده بماند.» <span class="verse-marker">۲۳</span>بنابراین، خداوند، خدا او را از باغ عدن بیرون کرد تا در روی زمین، که از آن بوجود آمده بود، به کار زراعت مشغول شود. <span class="verse-marker">۲۴</span>خداوند آدم را از باغ عدن بیرون کرد و نگهبانانی در طرف شرق باغ عدن گماشت و شمشیر آتشینی را که به هر طرف می‌چرخید در آنجا قرار داد تا کسی نتواند به درخت زندگی نزدیک شود. </p>
  <a id="c4"></a>
  <h2>فصل چهارم </h2>
  <h3>قائن و هابیل </h3>
  <p>
    <span class="verse-marker">۱</span>پس از آن آدم با زن خود، حوا، همبستر شد و او حامله شده پسری به دنیا آورد. حوا گفت: «خداوند پسری به من بخشیده است.» بنابراین، اسم او را قائن گذاشت. <span class="verse-marker">۲</span>حوا بار دیگر حامله شد و پسری به دنیا آورد و اسم او را هابیل گذاشت. هابیل چوپان و قائن دهقان شد. <span class="verse-marker">۳</span>پس از مدتی قائن مقداری از محصول زمین خود را به عنوان هدیه پیش خدا آورد. <span class="verse-marker">۴</span>هابیل هم اولین برۀ گلۀ خود را آورد و قربانی کرد و بهترین قسمت آنرا به عنوان هدیه به خدا تقدیم نمود. خداوند از هابیل و هدیۀ او راضی گشت، <span class="verse-marker">۵</span>اما قائن و هدیۀ او را قبول نکرد. قائن از این خاطر قهر شد و سر خود را به زیر انداخت. <span class="verse-marker">۶</span>خداوند به قائن فرمود: «چرا قهر شدی و سر خود را به زیر انداختی؟ <span class="verse-marker">۷</span>اگر رفتار تو خوب باشد قربانی تو قبول می‌شود. ولی اگر خوب نباشد، گناه بر در، در کمین تو است و می‌خواهد بر تو غالب گردد. اما تو باید او را مغلوب کنی.» </p>
  <p>
    <span class="verse-marker">۸</span>بعد، قائن به برادر خود هابیل گفت: «بیا باهم به مزرعه برویم.» و وقتی در مزرعه بودند، قائن به برادر خود حمله کرد و او را کشت. <span class="verse-marker">۹</span>خداوند از قائن پرسید: «برادرت هابیل کجاست؟» او جواب داد: «نمی‌دانم. مگر من نگهبان برادرم هستم؟» <span class="verse-marker">۱۰</span>خداوند فرمود: «چه کار کرده‌ای؟ خون برادرت از زمین برای انتقام پیش من فریاد می‌کند. <span class="verse-marker">۱۱</span>حالا تو در روی زمین، ملعون شده‌ای و زمین دهان خود را باز کرده تا خون برادرت را از دست تو بنوشد. <span class="verse-marker">۱۲</span>وقتی زراعت کنی زمین دیگر برای تو محصول نمی‌آورد و تو در روی زمین پریشان و آواره می‌شوی.» <span class="verse-marker">۱۳</span>قائن به خداوند عرض کرد: «مجازات من زیادتر از آن است که بتوانم آنرا تحمل کنم. <span class="verse-marker">۱۴</span>تو مرا از کار زمین و از حضور خود بیرون رانده‌ای. من در جهان آواره و پریشان می‌شوم و هر که مرا پیدا کند، مرا می‌کشد.» <span class="verse-marker">۱۵</span>خداوند فرمود: «نی، اگر کسی تو را بکشد، هفت برابر از او انتقام گرفته می‌شود.» سپس خداوند یک نشانی بر قائن گذاشت تا هر که او را ببیند، او را نکشد. <span class="verse-marker">۱۶</span>قائن از حضور خدا رفت و در جائی بنام نُود (یعنی سرگردانی) که در شرق عدن است ساکن شد. </p>
  <h3>فرزندان قائن </h3>
  <p>
    <span class="verse-marker">۱۷</span>قائن و زنش دارای پسری شدند و اسم او را خنوخ گذاشتند. قائن شهری بنا کرد و آنرا بنام پسر خود، خنوخ، نام‌گذاری کرد. <span class="verse-marker">۱۸</span>خنوخ صاحب پسری شد و اسم او را عیراد گذاشت. عیراد پدر مَحُویائیل بود. مَحُویائیل دارای پسری شد که اسم او را مَتوشائیل گذاشت. مَتوشائیل پدر لَمَک بود. <span class="verse-marker">۱۹</span>لَمَک دو زن داشت بنام عاده و زِله. <span class="verse-marker">۲۰</span>عاده، یابال را به دنیا آورد و یابال جد کسانی بود که در خیمه زندگی می‌کردند و چوپان بودند. <span class="verse-marker">۲۱</span>برادر او یوبال جد نوازندگان چنگ و نی بود. <span class="verse-marker">۲۲</span>زِله، توبل قائن را به دنیا آورد که ریخته‌گر هر نوع اسباب مسی و آهنی بود و خواهر توبل قائن، نعمه بود. </p>
  <p>
    <span class="verse-marker">۲۳</span>لَمَک به زنان خود گفت: «به حرف‌های من گوش کنید. من مرد جوانی را که به من حمله کرده بود، کشتم. <span class="verse-marker">۲۴</span>اگر قرار باشد کسی که قائن را بکشد هفت برابر از او انتقام گرفته شود، پس کسی که مرا بکشد هفتاد و هفت مرتبه از او انتقام گرفته می‌شود.» </p>
  <h3>شیت و انوش </h3>
  <p>
    <span class="verse-marker">۲۵</span>آدم و زنش صاحب پسر دیگری شدند. حوا گفت: «خدا به جای هابیل پسری به من داده است.» پس اسم او را شیت گذاشت. <span class="verse-marker">۲۶</span>شیت دارای پسری شد که اسم را انوش گذاشت. در این موقع بود که مردم به پرستش نام خداوند شروع کردند. </p>
  <a id="c5"></a>
  <h2>فصل پنجم </h2>
  <h3>فرزندان آدم </h3>
  <h4>(همچنین در اول تواریخ ۱:‌۱‌-‌۴) </h4>
  <p>
    <span class="verse-marker">۱</span>نام‌های فرزندان آدم از این قرار است. (وقتی خدا انسان را خلق کرد، او را مثل خود آفرید. <span class="verse-marker">۲</span>آن‌ها را مرد و زن آفرید. آن‌ها را برکت داد و اسم آن‌ها را آدم گذاشت.) <span class="verse-marker">۳</span>وقتی آدم یکصد و سی ساله بود صاحب پسری شد، که به شکل خودش بود. اسم او را شیت گذاشت. <span class="verse-marker">۴</span>بعد از آن آدم هشتصد سال دیگر زندگی کرد و دارای پسران و دختران دیگری شد. <span class="verse-marker">۵</span>او در نهصد و سی سالگی مُرد. </p>
  <p>
    <span class="verse-marker">۶</span>وقتی شیت یکصد و پنج ساله بود، پسرش انوش به دنیا آمد. <span class="verse-marker">۷</span>بعد از آن هشتصد و هفت سال دیگر زندگی کرد، و دارای پسران و دختران دیگر شد. <span class="verse-marker">۸</span>او در نهصد و دوازده سالگی مُرد. </p>
  <p>
    <span class="verse-marker">۹</span>وقتی انوش نَوَد ساله شد، پسرش قینان بدنیا آمد. <span class="verse-marker">۱۰</span>بعد از آن هشتصد و پانزده سال دیگر زندگی کرد و دارای پسران و دختران دیگر شد. <span class="verse-marker">۱۱</span>او در نهصد و پنج سالگی مُرد. </p>
  <p>
    <span class="verse-marker">۱۲</span>قینان هفتاد ساله بود که پسرش مَهللئیل به دنیا آمد. <span class="verse-marker">۱۳</span>بعد از آن هشتصد و چهل سال دیگر زندگی کرد و دارای پسران و دختران دیگر شد. <span class="verse-marker">۱۴</span>او در نهصد و ده سالگی مُرد. </p>
  <p>
    <span class="verse-marker">۱۵</span>مَهللئیل شصت و پنج ساله بود که پسرش یارِد به دنیا آمد. <span class="verse-marker">۱۶</span>بعد از آن هشتصد و سی سال دیگر زندگی کرد و دارای پسران و دختران دیگر شد. <span class="verse-marker">۱۷</span>او در هشتصد و نود و پنج سالگی مُرد. </p>
  <p>
    <span class="verse-marker">۱۸</span>یارِد یکصد و شصت و دو ساله بود که پسرش خنوخ به دنیا آمد. <span class="verse-marker">۱۹</span>بعد از آن هشتصد سال دیگر زندگی کرد و دارای پسران و دختران دیگر شد. <span class="verse-marker">۲۰</span>او در نهصد و شصت و دو سالگی مُرد. </p>
  <p>
    <span class="verse-marker">۲۱</span>خنوخ شصت و پنج ساله بود که پسرش متوشالح به دنیا آمد. <span class="verse-marker">۲۲</span>بعد از تولد متوشالح، خنوخ سه‌صد سال دیگر زندگی کرد و همیشه رابطۀ نزدیکی با خدا داشت. او دارای پسران و دختران دیگر شد، <span class="verse-marker">۲۳</span>و جمعاً سه‌صد و شصت و پنج سال زندگی کرد. <span class="verse-marker">۲۴</span>خنوخ در حالیکه رابطۀ نزدیکی با خدا داشت، ناپدید شد، زیرا خدا او را بُرد. </p>
  <p>
    <span class="verse-marker">۲۵</span>متوشالح یکصد و هشتاد و هفت ساله بود که پسرش لَمَک به دنیا آمد. <span class="verse-marker">۲۶</span>بعد از آن هفتصد و هشتاد و دو سال دیگر زندگی کرد و دارای پسران و دختران دیگر شد. <span class="verse-marker">۲۷</span>او در نهصد و شصت و نه سالگی مُرد. </p>
  <p>
    <span class="verse-marker">۲۸</span>لَمَک یکصد و هشتاد و دو ساله بود که پسرش برای او به دنیا آمد. <span class="verse-marker">۲۹</span>لَمَک گفت: «این پسر ما را از سختی کار زراعت در روی زمینی، که خداوند آنرا لعنت کرده، نجات می‌دهد.» بنابرین اسم او را نوح گذاشت. <span class="verse-marker">۳۰</span>لَمَک بعد از آن پنجصد و نود و پنج سال دیگر زندگی کرد و دارای پسران و دختران دیگر شد. <span class="verse-marker">۳۱</span>او در سن هفتصد و هفتاد و هفت سالگی مُرد. </p>
  <p>
    <span class="verse-marker">۳۲</span>بعد از آنکه نوح پنجصد ساله شد، صاحب سه پسر گردید، به نام‌های سام، حام و یافت. </p>
  <a id="c6"></a>
  <h2>فصل ششم </h2>
  <h3>شرارت انسان </h3>
  <p>
    <span class="verse-marker">۱</span>وقتی تعداد آدمیان در روی زمین زیاد شد و دختران متولد شدند، <span class="verse-marker">۲</span>پسران خدا دیدند که دختران آدمیان چقدر زیبا هستند. پس هر کدام را که دوست داشتند، به همسری خود گرفتند. <span class="verse-marker">۳</span>سپس خداوند فرمود: «روح من برای همیشه در انسان فانی باقی نمی‌ماند. از این ببعد، طول عمر او یکصد و بیست سال باشد.» <span class="verse-marker">۴</span>در آن ایام و بعد از آن، مردان قوی هیکلی از نسل دختران آدمیان و پسران خدا به وجود آمدند که دلاوران بزرگ و مشهوری در زمان قدیم شدند. </p>
  <p>
    <span class="verse-marker">۵</span>وقتی خداوند دید که چگونه تمام مردم روی زمین شریر شده‌اند و تمام افکار آن‌ها اندیشه‌های گناه‌آلود است، <span class="verse-marker">۶</span>از اینکه انسان را آفریده و در روی زمین گذاشته بود، پشیمان و بسیار غمگین شد. <span class="verse-marker">۷</span>پس فرمود: «من این مردم و چهارپایان و خزندگان و پرندگانی را که آفریده‌ام، نابود می‌کنم، زیرا از اینکه آن‌ها را آفریده‌ام، پشیمان هستم.» <span class="verse-marker">۸</span>اما خداوند از نوح راضی بود. </p>
  <h3>نوح </h3>
  <p>
    <span class="verse-marker">۹</span>سرگذشت نوح از این قرار است: او در زمان خود یک مرد عادل و پرهیزگار بود و همیشه با خدا رابطۀ خاصی داشت. <span class="verse-marker">۱۰</span>نوح دارای سه پسر بود به نام‌های حام، سام و یافت. <span class="verse-marker">۱۱</span>اما تمام مردم در حضور خدا گناهکار بودند و ظلم و ستم همه جا را پُر کرده بود. <span class="verse-marker">۱۲</span>خدا دید که مردم زمین فاسد شده‌اند و همه راه فساد را پیش گرفته‌اند. </p>
  <p>
    <span class="verse-marker">۱۳</span>خدا به نوح فرمود: «تصمیم گرفته‌ام بشر را از بین ببرم. چون ظلم و فساد آن‌ها دنیا را پُر کرده است، بنابراین، من آن‌ها را با زمین نابود می‌کنم. <span class="verse-marker">۱۴</span>تو برای خود یک کشتی از چوب درخت سرو بساز که چندین اطاق داشته باشد. داخل و خارج آنرا با قیر بپوشان. <span class="verse-marker">۱۵</span>آنرا این طور بساز: طول آن یکصد و پنجاه متر، عرض آن بیست و پنج متر و بلندی آن پانزده متر. <span class="verse-marker">۱۶</span>کلکینی هم نزدیک سقف به اندازۀ پنجاه سانتی متر بساز و دروازۀ کشتی را در کنار آن قرار بده. کشتی را طوری بساز که دارای سه طبقه باشد. <span class="verse-marker">۱۷</span>من طوفان و باران شدید بر زمین می‌فرستم تا همۀ جانداران هلاک گردند و هر چه بر روی زمین است بمیرد. <span class="verse-marker">۱۸</span>اما با تو پیمان می‌بندم. تو به اتفاق پسران، همسر و عروس‌هایت به کشتی داخل می‌شوی. <span class="verse-marker">۱۹-۲۰</span>از تمام حیوانات یعنی پرندگان، چهارپایان و خزندگان یک جفت نر و ماده با خود به کشتی ببر، تا آن‌ها را زنده نگهداری. <span class="verse-marker">۲۱</span>از هر نوع غذا برای خود و برای آن‌ها با خود بردار.» <span class="verse-marker">۲۲</span>نوح هر چه خدا به او فرمود انجام داد. </p>
  <a id="c7"></a>
  <h2>فصل هفتم </h2>
  <h3>طوفان </h3>
  <p>
    <span class="verse-marker">۱</span>خداوند به نوح فرمود: «تو با تمام اهل خانه‌ات به کشتی داخل شو، زیرا در این زمان فقط تو در حضور من پرهیزگار هستی. <span class="verse-marker">۲</span>از تمام چهارپایان حلال از هر کدام هفت نر و هفت ماده و از چهارپایان حرام از هرکدام یک نر و یک ماده <span class="verse-marker">۳</span>و از پرندگان آسمان نیز از هرکدام هفت نر و هفت ماده با خود بردار، تا از هرکدام نسلی در روی زمین باقی بماند، <span class="verse-marker">۴</span>زیرا من هفت روز بعد، برای مدت چهل شبانه روز باران می‌بارانم و هر جانداری را که آفریده‌ام از روی زمین نابود می‌کنم.» <span class="verse-marker">۵</span>نوح هر چه خداوند به او فرموده بود انجام داد. </p>
  <p>
    <span class="verse-marker">۶</span>وقتی طوفان آمد، نوح ششصد ساله بود. <span class="verse-marker">۷</span>او با زن، پسرها و عروس‌هایش به داخل کشتی رفتند تا از طوفان رهایی یابند. <span class="verse-marker">۸</span>همانطوری که خداوند به نوح هدایت داده بود، از تمام چهارپایان حلال و حرام و خزندگان جفت جفت نر و ماده <span class="verse-marker">۹</span>با نوح به داخل کشتی رفتند. <span class="verse-marker">۱۰</span>پس از هفت روز آب روی زمین را فرا‌گرفت. </p>
  <p>
    <span class="verse-marker">۱۱</span>در ششصدمین سال زندگی نوح، در روز هفدهمِ ماه دوم، تمام چشمه‌های عظیم در زیر زمین باز شد و همۀ روزنه‌های آسمان باز شدند <span class="verse-marker">۱۲</span>و مدت چهل شبانه روز باران می‌بارید. <span class="verse-marker">۱۳</span>در همان روز، همانطور که خدا فرموده بود، نوح و پسرانش سام، حام و یافت و همسر نوح و عروس‌هایش و <span class="verse-marker">۱۴</span>انواع حیوانات، یعنی چهارپایان و خزندگان و مرغان و همۀ پرندگان، <span class="verse-marker">۱۵-۱۶</span>دو به دو نر و ماده با نوح داخل کشتی شدند و خداوند دروازۀ کشتی را پشت سر آن‌ها بست. </p>
  <p>
    <span class="verse-marker">۱۷</span>مدت چهل روز باران مانند سیل بر زمین می‌بارید و آب زیادتر می‌شد بطوری که کشتی از زمین بلند شد. <span class="verse-marker">۱۸</span>آب به قدری زیاد شد که کشتی بر روی آب به حرکت آمد. <span class="verse-marker">۱۹</span>آب از روی زمین بالا می‌آمد و آنقدر بلند شد تا اینکه آب تمام کوههای بلند را پوشانید <span class="verse-marker">۲۰</span>و به اندازۀ هفت متر از کوهها بالا‌تر رفت و همه چیز را پوشانید. <span class="verse-marker">۲۱</span>هر زنده جانی که در روی زمین حرکت می‌کرد، یعنی تمام پرندگان، چهارپایان و خزندگان و تمام مردم، همه مُردند. <span class="verse-marker">۲۲</span>هر جانداری که در روی زمین بود مُرد. <span class="verse-marker">۲۳</span>خدا هر موجودی را که در روی زمین بود یعنی انسان، چهارپایان و خزندگان و پرندگان آسمان، همه را نابود کرد. فقط نوح با هر چه در کشتی با او بود باقی ماند. <span class="verse-marker">۲۴</span>آب یکصد و پنجاه روز روی زمین را پوشانده بود. </p>
  <a id="c8"></a>
  <h2>فصل هشتم </h2>
  <h3>آرامش بعد از طوفان </h3>
  <p>
    <span class="verse-marker">۱</span>خدا نوح و تمام حیواناتی را که با او در کشتی بودند فراموش نکرده بود. پس بادی بر روی زمین فرستاد و آب رفته رفته پائین آمد. <span class="verse-marker">۲</span>چشمه‌های عظیم زیر زمینی و روزنه‌های آسمان بسته شدند و دیگر باران نبارید. <span class="verse-marker">۳</span>آب مرتب از روی زمین کم می‌شد و بعد از یکصد و پنجاه روز فرو‌نشست. <span class="verse-marker">۴</span>در روز هفدهم ماه هفتم کشتی بر روی کوههای آرارات نشست. <span class="verse-marker">۵</span>آب تا ماه دهم رفته رفته کم می‌شد تا اینکه در روز اول ماه دهم قلۀ کوهها ظاهر شد. </p>
  <p>
    <span class="verse-marker">۶</span>بعد از چهل روز، نوح کلکین کشتی را باز کرد <span class="verse-marker">۷</span>و زاغی را بیرون فرستاد. زاغ بیرون رفت و دیگر بر‌نگشت. او همین طور در پرواز بود تا وقتی که آب فرو‌نشست. <span class="verse-marker">۸</span>پس نوح کبوتری را بیرون فرستاد تا ببیند که آیا آب از روی زمین فرو‌نشسته است یا خیر؟ <span class="verse-marker">۹</span>اما کبوتر جائی برای نشستن پیدا نکرد، چون آب همه جا را گرفته بود. پس به کشتی برگشت و نوح او را گرفت و در کشتی گذاشت. <span class="verse-marker">۱۰</span>هفت روز دیگر صبر کرد و دوباره کبوتر را رها کرد. <span class="verse-marker">۱۱</span>وقت عصر بود که کبوتر در حالیکه یک برگ زیتون تازه در نول داشت به نزد نوح برگشت. نوح فهمید که آب کم شده است. <span class="verse-marker">۱۲</span>بعد از هفت روز دیگر دوباره کبوتر را بیرون فرستاد. این مرتبه کبوتر به کشتی بر‌نگشت. </p>
  <p>
    <span class="verse-marker">۱۳</span>در روز اول ماه اول، نوح ششصد و یک ساله شد و در این وقت بود که آب روی زمین خشک شد. پس نوح دریچۀ کشتی را باز کرد و دید زمین در حال خشک شدن است. <span class="verse-marker">۱۴</span>در روز بیست و هفتم ماه دوم زمین کاملاً خشک بود. </p>
  <p>
    <span class="verse-marker">۱۵</span>خدا به نوح فرمود: <span class="verse-marker">۱۶</span>«تو و زن، پسرها و عروس‌هایت از کشتی بیرون بیائید. <span class="verse-marker">۱۷</span>تمام حیواناتی که نزد تو هستند یعنی تمام پرندگان و چهارپایان و خزندگان را هم بیرون بیاور تا در روی زمین پراگنده شوند و به فراوانی بارور و زیاد گردند.» <span class="verse-marker">۱۸</span>پس نوح، زن، پسرها و عروس‌هایش از کشتی بیرون رفتند. <span class="verse-marker">۱۹</span>تمام چهارپایان و پرندگان و خزندگان هم با جفت‌های خود از کشتی خارج شدند. </p>
  <p>
    <span class="verse-marker">۲۰</span>نوح قربانگاهی برای خداوند بنا کرد و از هر پرنده و هر حیوان حلال یکی را به عنوان قربانی سوختنی بر قربانگاه قربانی کرد. <span class="verse-marker">۲۱</span>وقتی بوی خوش قربانی به پیشگاه خداوند رسید، خداوند با خود گفت: «بعد از این دیگر زمین را به خاطر انسان لعنت نمی‌کنم. گرچه انسان از کودکی افکار شریرانه داشته است. دیگر همۀ حیوانات را هلاک نمی‌کنم چنان که کردم. <span class="verse-marker">۲۲</span>تا زمانی که دنیا هست، کشت و زراعت، سرما و گرما، زمستان و تابستان و روز و شب هم باشد.» </p>
  <a id="c9"></a>
  <h2>فصل نهم </h2>
  <h3>پیمان خداوند با نوح </h3>
  <p>
    <span class="verse-marker">۱</span>خدا نوح و پسرانش را برکت داده فرمود: «فراوان و زیاد شوید و دوباره همه جای زمین را پُر کنید. <span class="verse-marker">۲</span>همۀ حیوانات زمین و پرندگان آسمان و خزندگان و ماهیان از شما می‌ترسند. همۀ آن‌ها در اختیار شما باشند. <span class="verse-marker">۳</span>شما می‌توانید آن‌ها را مثل علف سبز بخورید. <span class="verse-marker">۴</span>اما گوشت را با خون که نشانۀ حیات است، نخورید. <span class="verse-marker">۵</span>اگر کسی انسانی را بکشد، مجازات خواهد شد و هر حیوانی که انسانی را بکشد، به مرگ محکوم می‌کنم. <span class="verse-marker">۶</span>انسان به صورت خدا آفریده شد. پس هر که انسانی را بکشد به دست انسان کشته می‌شود. <span class="verse-marker">۷</span>شما فراوان و بی‌شمار و در روی زمین زیاد شوید.» </p>
  <p>
    <span class="verse-marker">۸</span>خدا به نوح و پسرانش فرمود: <span class="verse-marker">۹</span>«من با شما و بعد از شما با اولادۀ شما پیمان می‌بندم. <span class="verse-marker">۱۰</span>همچنین پیمان خود را با همۀ جانورانی که با تو هستند، یعنی پرندگان، چهارپایان و هر حیوان وحشی و هر چه با شما از کشتی بیرون آمدند و همچنین تمام جانداران روی زمین حفظ می‌کنم. <span class="verse-marker">۱۱</span>من با شما پیمان می‌بندم که دیگر همۀ جانداران باهم از طوفان هلاک نمی‌شوند و بعد از این دیگر طوفانی که زمین را خراب کند نمی‌باشد.» <span class="verse-marker">۱۲</span>خدا فرمود: «نشانۀ پیمانی که نسل بعد از نسل با شما و همۀ جانورانی که با شما باشند، می‌بندم این است: <span class="verse-marker">۱۳</span>کمان رستم را تا به ابد در ابر‌ها قرار می‌دهم تا نشانۀ آن پیمانی باشد که بین من و جهان بسته شده است. <span class="verse-marker">۱۴</span>هر وقت ابر را در بالای زمین پهن می‌کنم و کمان رستم ظاهر می‌شود، <span class="verse-marker">۱۵</span>پیمان خود را که بین من و شما و تمامی جانوران عقد شده است، به یاد می‌آورم تا طوفان دیگر همۀ جانداران را با هم هلاک نکند. <span class="verse-marker">۱۶</span>کمان رستم در ابر می‌باشد و من آنرا می‌بینم و آن پیمانی را که بین من و همۀ جانداران روی زمین بسته شده، به یاد می‌آورم.» <span class="verse-marker">۱۷</span>خدا به نوح فرمود: «این نشانۀ آن پیمانی است که با همۀ جانداران زمین بسته‌ام.» </p>
  <h3>نوح و پسرانش </h3>
  <p>
    <span class="verse-marker">۱۸</span>سام و حام و یافت پسران نوح بودند که از کشتی بیرون آمدند (حام پدر کنعانیان است). <span class="verse-marker">۱۹</span>اینها سه پسر نوح بودند که تمام ملل جهان از آن‌ها بوجود آمد. </p>
  <p>
    <span class="verse-marker">۲۰</span>نوح مشغول زراعت شد و اولین کسی بود که باغ انگور درست کرد. <span class="verse-marker">۲۱</span>او از شراب آن نوشید و نشئه شد. در حالیکه نشئه بود در خیمۀ خود برهنه شد. <span class="verse-marker">۲۲</span>در این موقع حام دید که پدرش برهنه است. او رفت و دو برادر دیگر خود را که بیرون بودند خبر کرد. <span class="verse-marker">۲۳</span>سام و یافت چپنی را بر شانه‌های خود انداخته و پس پس رفته پدر خود را با آن پوشانیدند. روی آن‌ها به طرف دیگر بود و بدن برهنۀ پدر خود را ندیدند. <span class="verse-marker">۲۴</span>وقتی نوح به هوش آمد، فهمید که پسر کوچکش چه کرده است. <span class="verse-marker">۲۵</span>پس گفت: «بر کنعان لعنت. او همیشه خدمتگارِ غلامان برادران خود باشد.» <span class="verse-marker">۲۶</span>همچنین گفت: «خداوند، خدای سام متبارک باد و کنعان خدمتگار او باشد. <span class="verse-marker">۲۷</span>خدا یافت را فراوانی دهد و همیشه در خیمه‌های سام حضور داشته باشد و کنعان خدمتگار او باشد.» </p>
  <p>
    <span class="verse-marker">۲۸</span>نوح بعد از طوفان سه‌صد و پنجاه سال زندگی کرد <span class="verse-marker">۲۹</span>و در سن نهصد و پنجاه سالگی وفات یافت. </p>
  <a id="c10"></a>
  <h2>فصل دهم </h2>
  <h3>فرزندان پسران نوح </h3>
  <h4>(همچنین در اول تواریخ ۱:‌۵‌-‌۲۳) </h4>
  <p>
    <span class="verse-marker">۱</span>اینها اولادۀ نوح یعنی فرزندان سام، حام و یافت هستند که بعد از طوفان متولد شدند. </p>
  <p>
    <span class="verse-marker">۲</span>پسران یافت: جومر، ماجوج، مادای، یاوان، توبال، مِاشِک و تیراس بودند. <span class="verse-marker">۳</span>پسران جومر: اَشکَناز، ریفات و توجَرمه بودند. <span class="verse-marker">۴</span>پسران یاوان: اَلیشَه، ترشیش، کِتیم و رودانیم بودند. <span class="verse-marker">۵</span>از اینها مردمی که در اطراف و جزیره‌ها زندگی می‌کردند، بوجود آمدند. اینها فرزندان یافت هستند که هرکدام در قبیله و در سرزمین خود شان زندگی می‌کردند و هر قبیله به زبان مخصوص خود شان صحبت می‌کردند. </p>
  <p>
    <span class="verse-marker">۶</span>پسران حام: کوش، مِسرایِم، فوط و کنعان بودند. <span class="verse-marker">۷</span>پسران کوش: سِبا، حویله، سَبته، رَعمه و سَبتِکا بودند. رَعمه دارای دو پسر بنام‌های سِبا و دَدان بود. <span class="verse-marker">۸</span>کوش پسری داشت به نام نِمرود. او اولین مرد قدرتمند در روی زمین بود. <span class="verse-marker">۹</span>او با کمک خداوند تیرانداز ماهری شده بود و به همین جهت است که مردم می‌گویند: «خدا تو را در تیراندازی مانند نِمرود ماهر سازد.» <span class="verse-marker">۱۰</span>در ابتدا منطقۀ فرمانروائی او شامل: بابل، ارَک، اَکد و کلنه در سرزمین شِنعار بود. <span class="verse-marker">۱۱</span>بعد از آن به سرزمین آشور رفت و شهر‌های نینوا، رِحوبوت عیر، کالح، <span class="verse-marker">۱۲</span>و ریسن را که بین نینوا و کالح، که شهر بزرگی است، بنا کرد. </p>
  <p>
    <span class="verse-marker">۱۳</span>مِسرایِم جد لُودیم، عَنامیم، لَهابیم، نِفتوح، <span class="verse-marker">۱۴</span>فَتروسیم، کَسلوحیم (که جد فلسطینی‌ها است) و کفتوریم بود. </p>
  <p>
    <span class="verse-marker">۱۵</span>صیدون، فرزند اولباری کنعان بود، و پس از او حِت به دنیا آمد. <span class="verse-marker">۱۶</span>کنعان هم جد اقوام زیر بود: یبوسیان، اَمُوریان، جَرجاشیان، <span class="verse-marker">۱۷</span>حویان، عِرقیان، سینیان، <span class="verse-marker">۱۸-۱۹</span>اروادیان، صماریان و حماتیان. قبایل مختلف کنعان از صیدون تا جرار که نزدیک غزه است و تا سدوم و عموره و اَدُمَه و زِبُیم که نزدیک لاشع است، پراگنده شدند. <span class="verse-marker">۲۰</span>اینها اولادۀ حام بودند که بصورت قبیله‌های مختلف زندگی می‌کردند و هر قبیله برای خود زبان مخصوصی داشت. </p>
  <p>
    <span class="verse-marker">۲۱</span>سام، برادر بزرگ یافت، پدر تمام عبرانیان است. <span class="verse-marker">۲۲</span>پسران سام عبارت بودند از: عیلام، آشور، اَرفَکشاد، لُود و آرام. <span class="verse-marker">۲۳</span>پسران آرام عبارت بودند از: عوص، حول، جاتَر و ماش. <span class="verse-marker">۲۴</span>اَرفَکشاد پدر شَلح و شَلح پدر عِبِر بود. <span class="verse-marker">۲۵</span>عِبِر دو پسر داشت. اسم یکی فِلِج بود، زیرا در زمان او بود که مردم دنیا پراگنده شدند، و اسم دیگری یُقطان بود. <span class="verse-marker">۲۶</span>پسران یُقطان عبارت بودند از: اَلمُوداد، شِلِف، حَزرموت، یارَح، <span class="verse-marker">۲۷</span>هدورام، اوزال، دِقله، <span class="verse-marker">۲۸</span>عوبال، اَبیمائیل، سِبا، <span class="verse-marker">۲۹</span>اوفیر، حویله و یوباب بود. <span class="verse-marker">۳۰</span>همۀ اینها از ناحیۀ میشا تا سَفاره که یکی از کوههای شرقی است، زندگی می‌کردند. <span class="verse-marker">۳۱</span>اینها اولادۀ سام بودند که در قبایل و سرزمین‌های مختلف زندگی می‌کردند و هر قبیله با زبان مخصوص خود شان تکلم می‌کردند. </p>
  <p>
    <span class="verse-marker">۳۲</span>همۀ این افراد، بر طبق نسب نامه‌های شان، پسران نوح بودند که بعد از طوفان تمام ملت‌های روی زمین به وسیلۀ آن‌ها بوجود آمد. </p>
  <a id="c11"></a>
  <h2>فصل یازدهم </h2>
  <h3>برج بابل </h3>
  <p>
    <span class="verse-marker">۱</span>در آن زمان مردم سراسر جهان فقط یک زبان داشتند و کلمات آن‌ها یکی بود. <span class="verse-marker">۲</span>وقتی که از مشرق کوچ می‌کردند، به زمین همواری در سرزمین شِنعار رسیدند و در آنجا ساکن شدند. <span class="verse-marker">۳</span>آن‌ها به یکدیگر گفتند: «بیائید خشت بسازیم و آن‌ها را خوب پخته کنیم.» آن‌ها بجای سنگ از خشت و بجای گچ از قیر استفاده کردند. <span class="verse-marker">۴</span>پس به یکدیگر گفتند: «بیائید شهری برای خود بسازیم و برجی بنا کنیم که سرش به آسمان برسد و بدینوسیله نام خود را جاودان بسازیم. مبادا در روی زمین پراگنده شویم.» </p>
  <p>
    <span class="verse-marker">۵</span>بعد از آن خداوند پائین آمد تا شهر و برجی را که آن مردم ساخته بودند، ببیند. <span class="verse-marker">۶</span>آنگاه فرمود: «حالا دیگر تمام این مردم متحد شدند و زبان شان هم یکی است. این هنوز شروع کار آن‌ها است. و هیچ کاری نیست که انجام آن برای آن‌ها غیر ممکن باشد. <span class="verse-marker">۷</span>پس پائین برویم و وحدت زبان آن‌ها را از بین ببریم تا زبان یکدیگر را نفهمند.» <span class="verse-marker">۸</span>پس خداوند آن‌ها را در سراسر روی زمین پراگنده کرد و آن‌ها نتوانستند آن شهر را بسازند. <span class="verse-marker">۹</span>اسم آن شهر را بابل گذاشتند، چونکه خداوند در آنجا وحدت زبان تمام مردم را از بین برد و آن‌ها را در سراسر روی زمین پراگنده کرد. </p>
  <h3>فرزندان سام </h3>
  <h4>(همچنین در اول تواریخ ۱:‌۲۴‌-‌۲۷) </h4>
  <p>
    <span class="verse-marker">۱۰</span>اینها فرزندان سام بودند. دو سال بعد از طوفان، وقتی که سام صد ساله بود، پسرش اَرفَکشاد به دنیا آمد. <span class="verse-marker">۱۱</span>بعد از آن پنجصد سال دیگر زندگی کرد و دارای پسران و دختران دیگر شد. </p>
  <p>
    <span class="verse-marker">۱۲</span>وقتی اَرفَکشاد سی و پنج ساله بود، پسرش شَلح به دنیا آمد. <span class="verse-marker">۱۳</span>بعد از آن چهارصد و سه سال دیگر زندگی کرد و دارای پسران و دختران دیگر شد. </p>
  <p>
    <span class="verse-marker">۱۴</span>وقتی شَلح سی ساله بود، پسرش عِبِر به دنیا آمد. <span class="verse-marker">۱۵</span>بعد از آن چهارصد و سه سال دیگر زندگی کرد و دارای پسران و دختران دیگر شد. </p>
  <p>
    <span class="verse-marker">۱۶</span>وقتی عِبِر سی و چهار ساله بود، پسرش فِلِج به دنیا آمد. <span class="verse-marker">۱۷</span>بعد از آن چهارصد و سی سال دیگر زندگی کرد و دارای پسران و دختران دیگر شد. </p>
  <p>
    <span class="verse-marker">۱۸</span>وقتی فِلِج سی ساله بود، پسرش رَعو به دنیا آمد. <span class="verse-marker">۱۹</span>بعد از آن دوصد و نه سال دیگر زندگی کرد و دارای پسران و دختران دیگر شد. </p>
  <p>
    <span class="verse-marker">۲۰</span>وقتی رَعو سی و دو ساله بود، پسرش سِروج به دنیا آمد. <span class="verse-marker">۲۱</span>بعد از آن دوصد و هفت سال دیگر زندگی کرد و دارای پسران و دختران دیگر شد. </p>
  <p>
    <span class="verse-marker">۲۲</span>وقتی سِروج سی ساله بود، پسرش ناحور به دنیا آمد. <span class="verse-marker">۲۳</span>بعد از آن دوصد سال دیگر زندگی کرد و دارای پسران و دختران دیگر شد. </p>
  <p>
    <span class="verse-marker">۲۴</span>وقتی ناحور بیست و نه ساله بود، پسرش تارح به دنیا آمد. <span class="verse-marker">۲۵</span>بعد از آن یکصد و نزده سال دیگر زندگی کرد و دارای پسران و دختران دیگر شد. </p>
  <p>
    <span class="verse-marker">۲۶</span>بعد از اینکه تارح هفتاد ساله شد پسران او ابرام، ناحور و هاران به دنیا آمدند. </p>
  <h3>فرزندان تارح </h3>
  <p>
    <span class="verse-marker">۲۷</span>اینها فرزندان تارح هستند: تارح پدر ابرام، ناحور و هاران بود و هاران پدر لوط بود. <span class="verse-marker">۲۸</span>هاران در جای تولد خود در اور کلدانیان، هنگامی که هنوز پدرش زنده بود، مُرد. <span class="verse-marker">۲۹</span>ابرام با سارای ازدواج کرد و ناحور با مِلکه دختر هاران ازدواج نمود. هاران پدر یِسکه هم بود. <span class="verse-marker">۳۰</span>اما سارای نازا بود و فرزندی به دنیا نیاورد. </p>
  <p>
    <span class="verse-marker">۳۱</span>تارح، پسرش ابرام و نواسه‌اش لوط، پسر هاران، و عروسش سارای، زن ابرام را، گرفت و با آن‌ها از اور کلدانیان بطرف سرزمین کنعان بیرون رفت. آن‌ها رفتند تا به حَران رسیدند و در آنجا اقامت کردند. <span class="verse-marker">۳۲</span>تارح در آنجا به سن دوصد و پنج سالگی مُرد. </p>
  <h3>زندگی حضرت ابراهیم </h3>
  <a id="c12"></a>
  <h2>فصل دوازدهم </h2>
  <h3>دعوت خدا از ابرام </h3>
  <p>
    <span class="verse-marker">۱</span>خداوند به ابرام فرمود: «وطن اصلی و خویشاوندان و خانۀ پدری خود را ترک کن و به طرف سرزمینی که به تو نشان می‌دهم برو. <span class="verse-marker">۲</span>از تو قوم بزرگی می‌سازم و به تو برکت می‌دهم. نام تو مشهور و معروف می‌شود و تو خودت مایۀ برکت می‌گردی. <span class="verse-marker">۳</span>به کسانی که تو را برکت دهند برکت می‌دهم، اما کسانی که تو را لعنت کنند من آن‌ها را لعنت می‌کنم. و بوسیلۀ تو همۀ ملت‌ها را برکت می‌دهم.» </p>
  <p>
    <span class="verse-marker">۴</span>همان طور که خداوند فرموده بود، موقعی که ابرام هفتاد و پنج سال داشت از حَران خارج شد. لوط هم همراه او بود. <span class="verse-marker">۵</span>ابرام زن خود سارای و لوط، برادرزاده‌اش، و تمام دارائی و غلامانی را که در حَران به‌دست آورده بود با خود برد و آن‌ها به طرف سرزمین کنعان حرکت کردند. </p>
  <p>وقتی آن‌ها به سرزمین کنعان رسیدند، <span class="verse-marker">۶</span>ابرام در کنار درخت مقدس موره در سرزمین شکیم رسید. (در آن موقع کنعانیان هنوز در آن سرزمین زندگی می‌کردند.) <span class="verse-marker">۷</span>خداوند به ابرام ظاهر شد و به او گفت: «این سرزمینی است که من به نسل تو می‌بخشم.» پس ابرام در آنجا که خداوند خود را بر او ظاهر کرده بود قربانگاهی بنا کرد. <span class="verse-marker">۸</span>بعد از آنجا حرکت کرده به طرف تپه‌های شرقی شهر بیت‌ئیل رفت و خیمه‌های خود را بین بیت‌ئیل در مغرب و عای در مشرق بنا کرد. در آنجا نیز قربانگاهی برای خداوند ساخت و خداوند را پرستش نمود. <span class="verse-marker">۹</span>او دوباره از آنجا به جای دیگر کوچ کرد و به جنوب کنعان رفت. </p>
  <h3>ابرام در مصر </h3>
  <p>
    <span class="verse-marker">۱۰</span>اما در کنعان قحطی بسیار شدیدی آمده بود. به همین سبب ابرام باز هم به طرف جنوب رفت تا به مصر رسید تا برای مدتی در آنجا زندگی کند. <span class="verse-marker">۱۱</span>وقتی به سرحد مصر رسیدند، ابرام به زن خود سارای گفت: «می‌دانم که تو زن زیبائی هستی، <span class="verse-marker">۱۲</span>پس، وقتی مصریان تو را با من ببینند و بفهمند که تو همسر من هستی، به همین دلیل مرا می‌کشند و تو را زنده نگاه می‌دارند. <span class="verse-marker">۱۳</span>پس به آن‌ها بگو که تو خواهر من هستی، تا به خاطر تو مرا نکشند و با من به خوبی رفتار کنند.» <span class="verse-marker">۱۴</span>وقتی ابرام از سرحد گذشته به مصر داخل شد، مصریان دیدند که همسر او زیبا است. <span class="verse-marker">۱۵</span>بعضی از اهل دربار سارای را دیده و از زیبائی او به پادشاه خبر دادند، پس او را به قصر شاه بردند. <span class="verse-marker">۱۶</span>پادشاه به خاطر سارای، با ابرام بسیار خوب رفتار کرد و به او گله‌های گوسفند و بز و گاو و خر و شتر و غلامان زیادی بخشید. </p>
  <p>
    <span class="verse-marker">۱۷</span>اما به خاطر اینکه پادشاه سارای ـ زن ابرام ـ را گرفته بود، خداوند بلا‌های سخت بر او و بر کسانی که در دربار بودند فرستاد. <span class="verse-marker">۱۸</span>پس پادشاه به دنبال ابرام فرستاد و از او پرسید: «این چه کاری بود که کردی؟ چرا به من نگفتی که این زن، همسر تو است؟ <span class="verse-marker">۱۹</span>چرا گفتی که او خواهر تو است و گذاشتی من او را به همسری خود بگیرم؟ این زن تو است، او را بگیر و از اینجا برو.» <span class="verse-marker">۲۰</span>پادشاه به نوکران خود امر کرد و آن‌ها ابرام را با زنش و هر چه داشت برده از مصر بیرون کردند. </p>
  <a id="c13"></a>
  <h2>فصل سیزدهم </h2>
  <h3>ابرام و لوط جدا می‌شوند </h3>
  <p>
    <span class="verse-marker">۱</span>ابرام با زن خود و هر چه که داشت، به طرف شمال مصر به قسمت جنوبی کنعان رفت و لوط هم همراه او بود. <span class="verse-marker">۲</span>ابرام مرد بسیار ثروتمندی بود. او گوسفندان، بزها، گاوها و طلا و نقره فراوان داشت. <span class="verse-marker">۳</span>او آنجا را ترک کرد و از جائی به جائی دیگر می‌رفت تا به بیت‌ئیل رسید. او به محلی بین بیت‌ئیل و عای رسید، <span class="verse-marker">۴</span>یعنی همان جائی که قبلاً خیمه زده و قربانگاهی بنا کرده بود. پس در آنجا خداوند را پرستش کرد. </p>
  <p>
    <span class="verse-marker">۵</span>لوط نیز گوسفندان، بزها، گاوها و خیمه‌های بسیار داشت. لوط و ابرام هر دو گله و رمه‌های زیاد داشتند <span class="verse-marker">۶</span>و چراگاه به اندازۀ کافی نبود تا هر دوی آن‌ها در آنجا زندگی کنند. <span class="verse-marker">۷</span>تا اینکه بین چوپانان ابرام و چوپانان لوط اختلافاتی پیدا شد. (در آن موقع کنعانیان و فِرزِیان هنوز هم در آنجا زندگی می‌کردند.) </p>
  <p>
    <span class="verse-marker">۸</span>پس ابرام به لوط گفت: «ما از خود هستیم و چوپانان تو نباید با چوپانان من اختلاف داشته باشند. <span class="verse-marker">۹</span>پس بیا از هم جدا شویم. تو هر قسمت از زمین را که می‌خواهی انتخاب کن. تو به یک طرف برو و من به طرف دیگر.» <span class="verse-marker">۱۰</span>لوط خوب به اطراف نگاه کرد و دید که تمام زمین‌های هموار دریای اُردن تا صوغر مانند باغ خداوند در عدن و یا مانند زمین‌های هموار دریای نیل در مصر، آب فراوان دارد. (این قبل از آن بود که خداوند شهر‌های سدوم و عموره را از بین برد.) <span class="verse-marker">۱۱</span>بنابراین، لوط تمام زمین‌های هموار اُردن را برای خود انتخاب نمود و به طرف شرق حرکت کرد و به این ترتیب، این دو نفر از هم جدا شدند. <span class="verse-marker">۱۲</span>ابرام در سرزمین کنعان ماند و لوط در بین شهر‌های همواری اُردن تا نزدیک سدوم ساکن شد. <span class="verse-marker">۱۳</span>مردم این شهر بسیار شریر بودند و علیه خداوند گناه می‌کردند. </p>
  <h3>ابرام به حبرون می‌رود </h3>
  <p>
    <span class="verse-marker">۱۴</span>بعد از اینکه لوط آنجا را ترک کرد، خداوند به ابرام فرمود: «از همان جائی که هستی با دقت به همۀ اطراف خود نگاه کن. <span class="verse-marker">۱۵</span>من تمام سرزمینی را که می‌بینی برای همیشه به تو و به اولاده‌ات می‌دهم. من به تو اولادۀ بی‌حد و بی‌حساب می‌بخشم <span class="verse-marker">۱۶</span>به طوری که کسی نتواند همۀ آن‌ها را بشمارد. تعداد آن‌ها مثل ریگ بیابان بیشمار می‌شوند. <span class="verse-marker">۱۷</span>حالا برو و تمام سرزمین را ببین، زیرا من همه را به تو می‌دهم.» <span class="verse-marker">۱۸</span>پس ابرام کوچ کرد و خیمۀ خود را نزدیک بلوطستان ممری که در حبرون است بنا کرد و در آنجا قربانگاهی برای خداوند ساخت. </p>
  <a id="c14"></a>
  <h2>فصل چهاردهم </h2>
  <h3>ابرام لوط را نجات داد </h3>
  <p>
    <span class="verse-marker">۱</span>چهار پادشاه یعنی امرافل پادشاهِ بابل (شینار)، اَرِیوک پادشاهِ الاسار، کدرلاعمر پادشاهِ عیلام و تدعال پادشاهِ قوئیم، <span class="verse-marker">۲</span>رفتند تا با پنج پادشاه دیگر، یعنی بارع پادشاه سدوم، برشاع پادشاه عموره، شناب پادشاه ادما، شِمِبر پادشاه زِبُیم و پادشاه باِلَع (باِلَع همان صوغر است) جنگ کنند. <span class="verse-marker">۳</span>این پنج پادشاه با هم متحد شدند و در وادی سدیم که حالا بحیرۀ مُرده نامیده می‌شود به هم پیوستند. <span class="verse-marker">۴</span>اینها دوازده سال زیر فرمان کدرلاعمر بودند، اما در سال سیزدهم بر ضد او شورش کردند. <span class="verse-marker">۵</span>در سال چهاردهم کدرلاعمر و متحدین او با لشکریان شان آمدند و رفائیم را در اشتاروت قرنین، و زیزین را در حام، ایمیان را در دشت قیریتین <span class="verse-marker">۶</span>و حوریان را در کوههای ادوم تا ایلپاران که نزدیک صحرا است تعقیب نموده شکست دادند. <span class="verse-marker">۷</span>سپس برگشتند و به قادِش که عین مشبات می‌باشد آمدند و تمامی عمالیقیان و اموریان را که در حَزَزون تامار زندگی می‌کردند مغلوب نمودند. </p>
  <p>
    <span class="verse-marker">۸</span>سپس پادشاهان سدوم، عموره، اَدُمَه، زِبُیم و باِلَع (یا صوغر)، لشکریان خود را برای حمله بیرون آورده و در دشت سدیم آمادۀ جنگ شدند <span class="verse-marker">۹</span>تا با پادشاهان عیلام، قوئیم، بابل و الاسار جنگ کنند. چهار پادشاه بر ضد پنج پادشاه. <span class="verse-marker">۱۰</span>آن دشت پُر از چاه‌های قیر بود و وقتی که پادشاهان سدوم و عموره کوشش کردند تا از حملۀ دشمن فرار کنند در چاه‌ها افتادند، ولی سه پادشاه دیگر به کوهها فرار کردند. <span class="verse-marker">۱۱</span>آن چهار پادشاه همه چیز را در سدوم و عموره با تمام خوراکه‌ها برداشتند و رفتند. <span class="verse-marker">۱۲</span>لوط، برادرزادۀ ابرام در سدوم زندگی می‌کرد. بنابراین، آن‌ها او را با تمام دارائی‌اش برداشتند و بردند. </p>
  <p>
    <span class="verse-marker">۱۳</span>ولی یک نفر که جان سالم بدر برده بود، آمد و تمام این وقایع را به ابرام عبرانی اطلاع داد. او در نزدیکی درختان مقدس که متعلق به ممری اَمُوری است زندگی می‌کرد. ممری و برادرانش اشکول و عانر از متحدین ابرام بودند. <span class="verse-marker">۱۴</span>وقتی ابرام شنید که برادرزاده‌اش دستگیر شده است تمام مردان جنگی خود را که سه صد و هجده نفر بودند آماده کرد و چهار پادشاه را تا دان تعقیب نمود. <span class="verse-marker">۱۵</span>سپس افراد خود را گروه گروه تقسیم کرد و هنگام شب به دشمن حمله کرده آن‌ها را شکست داد و آن‌ها را تا حوبه که در شمال دمشق است تعقیب کرد. <span class="verse-marker">۱۶</span>پس هر چه را که آن‌ها غارت کرده با خود برده بودند، پس گرفت. او همچنین لوط برادرزادۀ خود و تمام دارائی‌اش و تمام زنان و زندانیان دیگر را دوباره با خود آورد. </p>
  <h3>ملکیزدق برای ابرام دعا می‌کند </h3>
  <p>
    <span class="verse-marker">۱۷</span>وقتی ابرام پس از پیروزی بر کدرلاعمر و پادشاهان دیگر مراجعت کرد، پادشاه سدوم برای استقبال او به دشت شاوه که دشت پادشاه نیز گفته می‌شود، رفت. <span class="verse-marker">۱۸</span>ملکیزدق که پادشاه سالیم و کاهن خداوند تعالی بود، برای ابرام نان و شراب آورد <span class="verse-marker">۱۹</span>و برای او دعای خیر کرد و گفت: «خدای تعالی، که آسمان و زمین را آفرید ابرام را برکت دهد. <span class="verse-marker">۲۰</span>سپاس بر خدای تعالی که تو را بر دشمنانت پیروز گردانید.» ابرام یک دهم غنایمی را که در جنگ به‌دست آورده بود، به ملکیزدق داد. <span class="verse-marker">۲۱</span>پادشاه سدوم به ابرام گفت: «اموال غنیمت از خودت باشد، ولی افرادم را به من برگردان.» <span class="verse-marker">۲۲</span>ابرام جواب داد: «قسم بنام خداوند، خدای تعالی که آسمان و زمین را آفرید. <span class="verse-marker">۲۳</span>من چیزی از اموال تو حتی یک نخ یا یک بند بوت را هم نگاه نخواهم داشت. تا تو نگوئی که من ابرام را ثروتمند کردم. <span class="verse-marker">۲۴</span>من چیزی برای خودم نمی‌گیرم، مگر آنچه را که مردان من تصرف کرده و خورده‌اند. ولی بگذار همراهان من، عانر و اشکول و ممری سهم خود را بگیرند.» </p>
  <a id="c15"></a>
  <h2>فصل پانزدهم </h2>
  <h3>پیمان خدا با ابرام </h3>
  <p>
    <span class="verse-marker">۱</span>بعد از این ابرام رؤیائی دید و صدای خداوند را شنید که به او می‌گوید: «ابرام، نترس، من تو را از خطر حفظ می‌کنم و به تو اجر بزرگی می‌دهم.» <span class="verse-marker">۲</span>ابرام جواب داد: «ای خداوند متعال، چه اجری به من می‌دهی در حالیکه من فرزندی ندارم؟ تنها وارث من این ایلعازَر دمشقی است. <span class="verse-marker">۳</span>تو به من اولادی ندادی و یکی از غلامان من وارث من خواهد شد.» </p>
  <p>
    <span class="verse-marker">۴</span>پس او شنید که خداوند دوباره به او می‌گوید: «این غلام تو، ایلعازَر، وارث تو نخواهد شد. پسر تو وارث تو می‌شود.» <span class="verse-marker">۵</span>خداوند او را بیرون برد و فرمود: «به آسمان نگاه کن و ببین که آیا می‌توانی ستارگان را بشماری. فرزندان تو هم مثل ستارگان بیشمار می‌شوند.» </p>
  <p>
    <span class="verse-marker">۶</span>ابرام به خداوند ایمان آورد و خداوند این را برای او عدالت شمرد و او را قبول درگاه خود کرد. </p>
  <p>
    <span class="verse-marker">۷</span>سپس خداوند به او فرمود: «من همان خداوندی هستم که تو را از اور بابل بیرون آوردم تا این سرزمین را به تو بدهم و تو صاحب آن شوی.» <span class="verse-marker">۸</span>اما ابرام از خداوند پرسید: «ای خداوند متعال، چگونه بدانم که صاحب این سرزمین می‌شوم؟» <span class="verse-marker">۹</span>خداوند در جواب فرمود: «یک گوساله و یک بز و یک قوچ که هر کدام سه ساله باشد و یک قمری و یک کبوتر برای من بیاور.» <span class="verse-marker">۱۰</span>ابرام این حیوانات را برای خدا آورد، آن‌ها را از وسط دو تکه کرد و هر تکه را روبروی تکۀ دیگر گذاشت. اما پرندگان را پاره نکرد. <span class="verse-marker">۱۱</span>لاشخور‌ها آمدند تا آن‌ها را بخورند، ولی ابرام آن‌ها را دور کرد. </p>
  <p>
    <span class="verse-marker">۱۲</span>هنگام غروب آفتاب ابرام به خواب سنگینی فرورفت، و ترس و وحشت ابرام را فرا‌گرفت. <span class="verse-marker">۱۳</span>خداوند به او فرمود: «نسل تو مدت چهار صد سال در کشور بیگانه در غلامی بسر خواهند برد و بر آن‌ها ظلم و ستمی زیاد می‌شود. <span class="verse-marker">۱۴</span>اما من ملتی که آن‌ها را به غلامی می‌گیرند مجازات می‌کنم. وقتی که آن‌ها سرزمین بیگانه را ترک کنند، ثروت فراوانی با خود می‌برند. <span class="verse-marker">۱۵</span>خودت در کمال پیری به آرامی می‌میری و دفن می‌شوی و با اجدادت می‌پیوندی. <span class="verse-marker">۱۶</span>چهار نسل طول می‌کشد تا اولادۀ تو به اینجا برگردند. زیرا من اموریان را بیرون نمی‌کنم، زیرا شرارت آن‌ها هنوز به اوج خود نرسیده است که مجازات شوند.» </p>
  <p>
    <span class="verse-marker">۱۷</span>وقتی آفتاب غروب کرد و هوا تاریک شد، ناگهان یک ظرف آتش و یک مشعل فروزان ظاهر شد و از میان تکه‌های حیوانات عبور کرد. <span class="verse-marker">۱۸</span>سپس خداوند در آنجا با ابرام عهدی بست. او فرمود: «من قول می‌دهم که تمام این سرزمین، از مصر تا دریای فرات را، <span class="verse-marker">۱۹</span>که شامل قَینی ها، قَنِزی ها، قدمونیان، <span class="verse-marker">۲۰</span>حِتیان، فرزیان، رفائیان، <span class="verse-marker">۲۱</span>اموریان، کنعانیان، جَرجاشیان و یبوسیان است، به نسل تو بدهم.» </p>
  <a id="c16"></a>
  <h2>فصل شانزدهم </h2>
  <h3>هاجر و اسماعیل </h3>
  <p>
    <span class="verse-marker">۱</span>سارای زن ابرام نازا بود. او یک کنیز مصری به نام هاجر داشت. <span class="verse-marker">۲</span>سارای به ابرام گفت: «خداوند مرا از اولاد محروم کرده است. چرا تو با کنیز من هاجر همبستر نمی‌شوی؟ شاید او فرزندی برای من به دنیا بیاورد.» ابرام با آنچه سارای گفت موافقت کرد. <span class="verse-marker">۳</span>بنابراین، سارای هاجر را به ابرام داد. (این واقعه پس از اینکه ابرام ده سال در کنعان زندگی کرده بود اتفاق افتاد.) <span class="verse-marker">۴</span>ابرام با هاجر همبستر شد و او حامله گردید. هاجر وقتی فهمید که حامله است، مغرور شد و سارای را حقیر شمرد. </p>
  <p>
    <span class="verse-marker">۵</span>پس سارای به ابرام گفت: «این تقصیر تو است که هاجر به من بی‌اعتنائی می‌کند. من خودم او را به تو دادم، ولی او از وقتی که فهمید حامله شده است، به من بی‌اعتنائی می‌کند. خداوند خودش حق مرا از او بگیرد.» <span class="verse-marker">۶</span>ابرام در جواب گفت: «او کنیز تو است و زیر دست تو می‌باشد. هر کاری که دلت می‌خواهد با او بکن.» پس سارای، آنقدر هاجر را اذیت نمود تا او از آنجا فرار کرد. </p>
  <p>
    <span class="verse-marker">۷</span>فرشتۀ خداوند هاجر را در بیابان نزدیک چشمه ای که در راه شور است ملاقات کرد. <span class="verse-marker">۸</span>فرشته گفت: «هاجر، کنیز سارای، از کجا می‌آئی و به کجا می‌روی؟» هاجر گفت: «من از خانمِ خانه ام فرار کرده‌ام.» <span class="verse-marker">۹</span>فرشته گفت: «برگرد و پیش خانمِ خانه ات برو و از او اطاعت کن.» <span class="verse-marker">۱۰</span>سپس فرشته گفت: «من اولادۀ تو را آنقدر زیاد می‌کنم که هیچ کس نتواند آنرا بشمارد. <span class="verse-marker">۱۱</span>تو پسری به دنیا می‌آوری و اسم او را اسماعیل می‌گذاری، زیرا خداوند گریۀ تو را شنید که به تو ظلم شده است. <span class="verse-marker">۱۲</span>اما پسر تو مثل گوره‌خر زندگی می‌کند. او بر‌ضد همه و همه بر‌ضد او خواهند شد. او جدا از همۀ برادران خود زندگی خواهد کرد.» </p>
  <p>
    <span class="verse-marker">۱۳</span>هاجر از خود پرسید: «آیا من براستی خدا را دیده‌ام و هنوز زنده مانده‌ام؟» بنابراین، او نام خداوند را که با او صحبت کرده بود «خدائی که مرا می‌بیند» گذاشت. <span class="verse-marker">۱۴</span>به این سبب است که مردم چاهی را که در بین قادِش و بارَد واقع است «چاهِ خدائی که مرا می‌بیند» نامیدند. </p>
  <p>
    <span class="verse-marker">۱۵</span>هاجر برای ابرام پسری زائید و اسم او را اسماعیل گذاشت. <span class="verse-marker">۱۶</span>ابرام در این زمان هشتاد و شش سال داشت. </p>
  <a id="c17"></a>
  <h2>فصل هفدهم </h2>
  <h3>ختنه، نشانۀ پیمان </h3>
  <p>
    <span class="verse-marker">۱</span>وقتی ابرام نود و نه ساله بود، خداوند بر او ظاهر شد و فرمود: «من خدای قادر مطلق هستم. از من اطاعت کن و همیشه آنچه را که درست است انجام بده. <span class="verse-marker">۲</span>من با تو پیمان می‌بندم و اولادۀ بسیاری به تو می‌دهم.» <span class="verse-marker">۳</span>ابرام بر زمین افتاد و سجده کرد. خدا فرمود: <span class="verse-marker">۴</span>«من با تو پیمان می‌بندم و به تو قول می‌دهم که پدر اقوام زیادی شوی. <span class="verse-marker">۵</span>اسم تو بعد از این ابرام نیست، بلکه ابراهیم است، زیرا من تو را پدر اقوام بسیار می‌سازم. <span class="verse-marker">۶</span>من به تو فرزندان بسیار می‌دهم و بعضی از آن‌ها پادشاه می‌شوند. اولادۀ تو زیاد شده و هر یک از آن‌ها برای خود قومی می‌گردد. </p>
  <p>
    <span class="verse-marker">۷</span>من پیمان خود را با تو و با اولاده‌ات در نسل‌های آینده به صورت یک پیمان ابدی حفظ می‌کنم. من خدای تو و خدای فرزندان تو می‌باشم. <span class="verse-marker">۸</span>من این سرزمین را که اکنون در آن بیگانه هستی به تو و فرزندان تو می‌دهم. تمام سرزمین کنعان برای همیشه متعلق به نسل تو می‌شود و من خدای آن‌ها خواهم بود.» </p>
  <p>
    <span class="verse-marker">۹</span>خدا به ابراهیم فرمود: «تو هم باید قول بدهی که هم تو، و هم اولادۀ تو در نسل‌های آینده، این پیمان را حفظ کنید. <span class="verse-marker">۱۰</span>تو و فرزندان تو همه باید موافقت کنید که هر مردی در میان شما ختنه شود. <span class="verse-marker">۱۱-۱۲</span>از حالا تو باید هر پسری را در روز هشتم تولد ختنه کنی. این امر شامل غلامانی که در خانۀ تو متولد می‌شوند و یا غلامانی که از بیگانگان می‌خری نیز هست. این علامت نشان خواهد داد که بین من و تو پیمانی وجود دارد. <span class="verse-marker">۱۳</span>همه باید ختنه شوند و این یک نشانۀ جسمانی است که نشان می‌دهد پیمان من با شما پیمان جاودانی است. <span class="verse-marker">۱۴</span>هر پسری که ختنه نشود دیگر عضو قوم برگزیدۀ من نمی‌باشد، زیرا او پیمان مرا نگاه نداشته است.» </p>
  <p>
    <span class="verse-marker">۱۵</span>خدا به ابراهیم فرمود: «بعد از این نباید زن خود را سارای صدا کنی. از این ببعد اسم او ساره می‌باشد. <span class="verse-marker">۱۶</span>من او را برکت داده و به وسیلۀ او پسری به تو می‌دهم. بلی، من او را برکت می‌دهم و او مادر قوم‌های بسیار می‌شود و در میان فرزندان او بعضی به پادشاهی می‌رسند.» </p>
  <p>
    <span class="verse-marker">۱۷</span>ابراهیم به روی زمین به سجده افتاد. ولی شروع کرد به خندیدن و با خود فکر کرد که: «آیا مردی که صد سال عمر دارد می‌تواند پدر شود؟ آیا ساره می‌تواند در نود سالگی صاحب اولاد شود؟» <span class="verse-marker">۱۸</span>پس از خدا پرسید: «چرا نمی‌گذاری اسماعیل وارث من شود؟» <span class="verse-marker">۱۹</span>خدا فرمود: «نی، زن تو ساره پسری برای تو به دنیا می‌آورد، اسم او را اسحاق می‌گذاری. من پیمان خود را با او برای همیشه حفظ می‌کنم. این یک پیمان جاودانی است. <span class="verse-marker">۲۰</span>من شنیدم که تو دربارۀ اسماعیل درخواست نمودی، بنابراین، من او را برکت می‌دهم و به او فرزندان بسیار و نسل‌های زیاد می‌دهم. او پدر دوازده پادشاه می‌شود. من ملت بزرگی از نسل او به وجود می‌آورم. <span class="verse-marker">۲۱</span>اما پیمان خود را با پسر تو اسحاق حفظ می‌کنم. او سال دیگر در همین وقت توسط ساره به دنیا می‌آید.» <span class="verse-marker">۲۲</span>وقتی خدا گفتگوی خود را با ابراهیم تمام کرد، از نزد او رفت. </p>
  <p>
    <span class="verse-marker">۲۳</span>ابراهیم فرمان خدا را اطاعت کرد و در همان روز خودش و پسرش اسماعیل و تمام مردانی را که در خانه‌اش بودند ختنه کرد. او همچنین تمام غلامانی را که در خانۀ او به دنیا آمده بودند و یا خریده بود ختنه کرد. <span class="verse-marker">۲۴</span>ابراهیم موقعی که ختنه شد نود و نه سال داشت. <span class="verse-marker">۲۵</span>پسر او اسماعیل سیزده ساله بود. <span class="verse-marker">۲۶-۲۷</span>آن‌ها هر دو با تمام غلامان ابراهیم، در یک روز ختنه شدند. </p>
  <a id="c18"></a>
  <h2>فصل هجدهم </h2>
  <h3>به ابراهیم پسری وعده داده می‌شود </h3>
  <p>
    <span class="verse-marker">۱</span>خداوند پیش درخت‌های مقدس ممری به ابراهیم ظاهر شد. ابراهیم در موقع گرمای روز در مقابل خیمۀ خودش نشسته بود. <span class="verse-marker">۲</span>وقتی سر خود را بلند کرد، دید که سه مرد در پیشروی او ایستاده‌اند. همینکه آنها را دید برخاست، به طرف آن‌ها دوید تا از آن‌ها پذیرائی کند. ابراهیم در مقابل آن‌ها تعظیم و سجده کرد. <span class="verse-marker">۳</span>سپس به آن‌ها گفت: «ای آقایان، من در خدمت شما هستم، قبل از اینکه از اینجا بروید در خانۀ من توقف کنید. <span class="verse-marker">۴</span>اجازه بدهید آب بیاورم تا پا‌های تان را بشوئید. شما می‌توانید در زیر این درخت استراحت کنید. <span class="verse-marker">۵</span>من برای شما کمی غذا می‌آورم تا بخورید و برای بقیۀ سفر خود قوّت بگیرید. شما با آمدن به خانۀ من مرا سرفراز بسازید. پس اجازه بدهید تا در خدمت شما باشم.» آن‌ها جواب دادند: «بسیار تشکر. ما قبول می‌کنیم.» </p>
  <p>
    <span class="verse-marker">۶</span>ابراهیم بزودی داخل خیمه رفت و به سارا گفت: «زود شو و یک اندازه از بهترین آرد را بگیر و چند تا نان بپز.» <span class="verse-marker">۷</span>سپس به طرف گله دوید و یک گوسالۀ جوان و چاق را گرفت و به نوکر خود داد تا فوراً آنرا بپزد. <span class="verse-marker">۸</span>پس مقداری مسکه و شیر و گوشت گوساله را که پخته بود پیش آن مردان گذاشت و همان جا زیر درخت شخصاً از آن‌ها پذیرائی کرد. آن‌ها از آن غذا خوردند <span class="verse-marker">۹</span>و سپس از ابراهیم پرسیدند: «زن تو ساره کجا است؟» ابراهیم جواب داد: «او داخل خیمه است.» <span class="verse-marker">۱۰</span>یکی از آن‌ها گفت: «نُه ماه بعد بر می‌گردم در آن وقت زن تو ساره صاحب پسری می‌باشد.» </p>
  <p>ساره، نزدیک دروازۀ خیمه، پشت سر او ایستاده بود و گوش می‌داد. <span class="verse-marker">۱۱</span>ابراهیم و سارا خیلی پیر بودند، و عادت ماهانۀ زنانگی ساره قطع شده بود. <span class="verse-marker">۱۲</span>ساره در دل خود خندید و گفت: «حالا که من پیر شده‌ام، آیا می‌توانم در پیری خود این چنین خوشی را ببینم؟ در حالیکه شوهرم نیز پیر است.» </p>
  <p>
    <span class="verse-marker">۱۳</span>پس خداوند از ابراهیم پرسید: «چرا ساره خندید و گفت: «آیا حقیقتاً من می‌توانم صاحب فرزندی شوم در حالیکه خیلی پیر هستم؟» <span class="verse-marker">۱۴</span>آیا چیزی هست که برای خداوند مشکل باشد؟ همان طوری که گفتم نه ماه بعد می‌آیم و ساره دارای پسری خواهد بود.» <span class="verse-marker">۱۵</span>ساره از ترس انکار کرد و گفت: «من نخندیدم.» ولی او جواب داد: «تو خندیدی.» </p>
  <h3>ابراهیم برای سدوم شفاعت می‌کند </h3>
  <p>
    <span class="verse-marker">۱۶</span>آن مردان آنجا را ترک نموده و به طرف سدوم حرکت کردند. ابراهیم آن‌ها را تا یک حصۀ راه همراهی کرد. <span class="verse-marker">۱۷</span>خداوند فرمود: «من چیزی را که می‌خواهم انجام بدهم از ابراهیم مخفی نمی‌کنم. <span class="verse-marker">۱۸</span>نسل او یک قوم بزرگ و قوی می‌شود. به وسیلۀ او من همۀ ملت‌ها را برکت می‌دهم. <span class="verse-marker">۱۹</span>من او را برگزیدم تا به پسرانش و به نسل خود تعلیم بدهد که از من اطاعت کنند تا هر چه را که راست و درست است انجام دهند. اگر آن‌ها چنین کنند، من هر چه به ابراهیم وعده داده‌ام انجام خواهم داد.» </p>
  <p>
    <span class="verse-marker">۲۰</span>پس خداوند به ابراهیم فرمود: «شکایات زیاد علیه سدوم و عموره وجود دارد و گناهان آن‌ها بسیار زیاد شده است. <span class="verse-marker">۲۱</span>من می‌روم تا ببینم آیا این شکایاتی که شنیده‌ام درست است یا نه؟» </p>
  <p>
    <span class="verse-marker">۲۲</span>سپس آن دو مرد آنجا را ترک کردند و به طرف سدوم رفتند، ولی خداوند نزد ابراهیم ماند. <span class="verse-marker">۲۳</span>پس ابراهیم به حضور خداوند رفت و پرسید: «آیا تو واقعاً می‌خواهی راستکاران را با گناهکاران از بین ببری؟ <span class="verse-marker">۲۴</span>اگر پنجاه نفر راستکار در آن شهر باشد، آیا تو همۀ شهر را نابود می‌کنی؟ آیا به خاطر آن پنجاه نفر از نابود کردن آن شهر صرف نظر نمی‌کنی؟ <span class="verse-marker">۲۵</span>بدون شک تو راستکاران را با گناهکاران نمی‌کشی. این ممکن نیست. تو نمی‌توانی چنین کاری کنی. اگر بکنی راستکاران با گناهکاران مجازات می‌شوند. این غیر ممکن است. داور همۀ جهان باید با انصاف رفتار کند.» <span class="verse-marker">۲۶</span>خداوند جواب داد: «اگر من پنجاه نفر راستکار در شهر سدوم پیدا کنم، از گناه تمام شهر صرف نظر می‌کنم.» <span class="verse-marker">۲۷</span>ابراهیم دوباره گفت: «لطفاً از اینکه جرأت می‌کنم و به صحبت خود با خداوند ادامه می‌دهم، مرا ببخش. من فقط یک آدم خاکی هستم و حق ندارم چیزی بگویم. <span class="verse-marker">۲۸</span>اما شاید در آنجا بجای پنجاه نفر فقط چهل و پنج نفر راستکار وجود داشته باشد. آیا بخاطر اینکه پنج نفر کمتر است تو شهر را نابود می‌کنی؟» خداوند جواب داد: «من اگر چهل و پنج نفر راستکار در آن شهر بیابم، شهر را نابود نمی‌کنم.» <span class="verse-marker">۲۹</span>ابراهیم دوباره گفت: «شاید در آنجا فقط چهل نفر باشند؟» خداوند جواب داد: «اگر چهل نفر هم پیدا کنم آنرا نابود نمی‌کنم.» <span class="verse-marker">۳۰</span>ابراهیم گفت: «ای خداوند، امیدوارم اگر باز هم چیزی بگویم قهر نشوی. اگر در آنجا فقط سی نفر راستکار باشند چه می‌شود؟» او جواب داد: «اگر سی نفر هم وجود داشته باشند آنجا را نابود نمی‌کنم.» <span class="verse-marker">۳۱</span>ابراهیم گفت: «ای خداوند لطفاً جرأت مرا ببخش که به گفتار خود ادامه می‌دهم. فرض کنیم فقط بیست نفر باشند؟» او فرمود: «من اگر بیست نفر هم بیابم شهر را خراب نمی‌کنم.» <span class="verse-marker">۳۲</span>ابراهیم گفت: «خداوندا لطفاً قهر نشو، من فقط یکبار دیگر صحبت می‌کنم. اگر فقط ده نفر پیدا شود چه می‌کنی؟» او فرمود: «اگر من در آنجا ده نفر پیدا کنم آنجا را نابود نمی‌کنم.» </p>
  <p>
    <span class="verse-marker">۳۳</span>بعد از اینکه صحبت او با ابراهیم تمام شد، خداوند به راه خود رفت و ابراهیم به خانۀ خود برگشت. </p>
  <a id="c19"></a>
  <h2>فصل نوزدهم </h2>
  <h3>شرارت سدوم </h3>
  <p>
    <span class="verse-marker">۱</span>در غروب آن روز وقتی دو فرشته وارد سدوم شدند، لوط به دَم دروازۀ شهر نشسته بود. همینکه آن‌ها را دید برخاست و به طرف آن‌ها رفت تا از آن‌ها استقبال کند. او در مقابل آن‌ها تعظیم کرد. <span class="verse-marker">۲</span>و گفت: «ای آقایان، من در خدمت شما هستم. لطفاً به خانۀ من بیائید. شما می‌توانید پا‌های خود را بشوئید و شب را بگذرانید. صبح زود برخیزید و به راه خود بروید.» اما آن‌ها جواب دادند: «نه، ما شب را اینجا در میدان شهر می‌گذرانیم.» <span class="verse-marker">۳</span>لوط به خواهش خود ادامه داد تا سرانجام آن‌ها به خانۀ او رفتند. پس برای مهمانان مقداری نان پخت و غذای مزه‌دار تهیه کرد. وقتی غذا حاضر شد، آن‌ها خوردند. </p>
  <p>
    <span class="verse-marker">۴</span>قبل از اینکه مهمانان بخوابند مردم سدوم خانه را محاصره کردند. تمام مردم شهر، پیر و جوان در آنجا جمع شده بودند. <span class="verse-marker">۵</span>آن‌ها لوط را صدا می‌کردند که بیرون بیاید و می‌پرسیدند: «آن مردانی که امشب در خانۀ تو مهمانند کجا هستند؟ آن‌ها را بیرون بیاور.» آن‌ها می‌خواستند به این مردان تجاوز کنند. </p>
  <p>
    <span class="verse-marker">۶</span>لوط بیرون رفت و دروازه را از پشت بست. <span class="verse-marker">۷</span>او به مردم گفت: «دوستان، من از شما خواهش می‌کنم از کار بد تان دست بردارید. <span class="verse-marker">۸</span>ببینید، من دو دختر دارم که هنوز باکره هستند. بگذارید آن‌ها را نزد شما بیاورم و هر چه می‌خواهید با آن‌ها انجام دهید، ولی با این مردان کاری نداشته باشید. آن‌ها در خانۀ من مهمان هستند و من باید به آن‌ها پناه بدهم.» </p>
  <p>
    <span class="verse-marker">۹</span>اما آن‌ها گفتند: «از سر راه ما دور شو، تو یک شخص اجنبی هستی و چه کاره‌ای که به ما می‌گوئی چه باید بکنیم؟ از سر راه ما پس شو، و حالا کاری بدتر از آنچه با آن‌ها می‌خواستیم بکنیم، با تو می‌کنیم.» آن‌ها بطرف لوط حمله بردند و می‌خواستند دروازه را بشکنند. <span class="verse-marker">۱۰</span>اما آن دو مرد که داخل خانه بودند بیرون آمدند و لوط را به داخل خانه آوردند و دروازه را بستند. <span class="verse-marker">۱۱</span>سپس چشمان تمام کسانی را که در بیرون دروازه جمع شده بودند کور کردند تا نتوانند دروازۀ خانه را پیدا کنند. </p>
  <h3>لوط سدوم را ترک می‌کند </h3>
  <p>
    <span class="verse-marker">۱۲</span>آن دو مرد به لوط گفتند: «اگر تو کسی را در اینجا داری، یعنی پسر، دختر، داماد و هر قوم و خویشی که در این شهر زندگی می‌کنند، آن‌ها را از اینجا بیرون ببر، <span class="verse-marker">۱۳</span>زیرا ما می‌خواهیم اینجا را نابود کنیم. خداوند شکایات شدیدی را که علیه مردم این شهر می‌شود شنیده است و ما را فرستاده است تا سدوم را نابود کنیم.» </p>
  <p>
    <span class="verse-marker">۱۴</span>پس لوط به نزد داماد‌های خود رفت و به آن‌ها گفت: «زود شوید، از اینجا خارج شوید، خداوند می‌خواهد اینجا را نابود کند.» اما این حرف به نظر آن‌ها مسخره آمد. </p>
  <p>
    <span class="verse-marker">۱۵</span>صبح وقت فرشتگان به لوط گفتند: «عجله کن، زن و دو دختر خود را بردار و بیرون برو، که وقتی این شهر نابود می‌شود، تو زندگی خود را از دست ندهی.» <span class="verse-marker">۱۶</span>لوط دو دل بود، ولی چون خداوند بر او رحمت کرده بود آن دو مرد دست او و زن و دو دخترش را گرفتند و از شهر بیرون بردند. <span class="verse-marker">۱۷</span>یکی از فرشته‌ها گفت: «به خاطر حفظ جان خود تان فرار کنید و به پشت سر خود نگاه نکنید و در دشت معطل نشوید، بلکه به کوهها فرار کنید تا هلاک نشوید.» </p>
  <p>
    <span class="verse-marker">۱۸</span>لوط در جواب گفت: «ای آقایان، از ما نخواهید که این کار را بکنیم، <span class="verse-marker">۱۹</span>شما به من لطف بزرگی کرده‌اید و زندگی مرا نجات داده‌اید، اما آن کوهها بسیار دور است و من نمی‌توانم خود را به آنجا برسانم و پیش از اینکه به آنجا برسم هلاک می‌شوم. <span class="verse-marker">۲۰</span>آن شهر کوچک را می‌بینید؟ بسیار نزدیک است. اجازه بدهید به آنجا بروم. همان طوری که می‌بینید آنجا بسیار کوچک است و من نجات می‌یابم.» <span class="verse-marker">۲۱</span>فرشته جواب داد: «بسیار خوب، من قبول دارم. آن شهر را خراب نمی‌کنم. <span class="verse-marker">۲۲</span>زود شو، تیز برو، من قبل از این که تو به آن شهر برسی کاری نمی‌توانم بکنم.» </p>
  <p>چون که لوط گفت آن شهر کوچک است، از آن سبب آن شهر صوغر (یعنی کوچک) نامیده شد. </p>
  <h3>ویرانی سدوم و عموره </h3>
  <p>
    <span class="verse-marker">۲۳</span>وقتی لوط به صوغر رسید آفتاب نو برآمده بود. <span class="verse-marker">۲۴</span>ناگهان خداوند آتشی از گوگرد بر شهر سدوم و عموره بارانید. <span class="verse-marker">۲۵</span>خداوند سدوم و عموره را و تمام دشت‌های آنرا با مردم و هر گیاهی که در آنجا روئیده بود ویران کرد. <span class="verse-marker">۲۶</span>اما زن لوط به پشت سر نگاه کرد و به یک ستون نمک تبدیل شد. </p>
  <p>
    <span class="verse-marker">۲۷</span>صبح روز بعد ابراهیم بیدار شد و با شتاب به جائی که در حضور خداوند ایستاده بود، رفت. <span class="verse-marker">۲۸</span>او به طرف سدوم و عموره و دشت‌های آن نگاه کرد و دید که از آن قسمت دودی مانند دود کورۀ بزرگ به هوا بلند می‌شود. <span class="verse-marker">۲۹</span>اما وقتی که خدا آن شهرها و زمین همواری را که لوط در آن‌ها زندگی می‌کرد ویران نمود، ابراهیم را به خاطر داشت و لوط را از آن بلا نجات داد. </p>
  <h3>نژاد موآبیان و عمونیان </h3>
  <p>
    <span class="verse-marker">۳۰</span>لوط چون ترسید در صوغر زندگی کند، با دو دختر خود به طرف کوه رفتند و در یک غار زندگی کردند. <span class="verse-marker">۳۱</span>دختر بزرگتر به خواهر خود گفت: «پدر ما پیر شده و مرد دیگری در تمام دنیا نیست که با ما ازدواج کند تا دارای فرزند شویم. <span class="verse-marker">۳۲</span>بیا پدر خود را نشئه بسازیم و با او همبستر شویم تا از او صاحب اولاد گردیم.» <span class="verse-marker">۳۳</span>آن شب آن‌ها آنقدر به او شراب دادند تا نشئه شد. سپس دختر بزرگتر با او همبستر شد. اما لوط آنقدر نشئه بود که نفهمید چه واقعه شده است. </p>
  <p>
    <span class="verse-marker">۳۴</span>روز بعد دختر بزرگتر به خواهر خود گفت: «من دیشب با پدرم همبستر شدم. بیا امشب هم او را نشئه بسازیم و تو با او هم آغوش شو، به این ترتیب، هر یک از ما از پدر ما صاحب طفل می‌شویم.» <span class="verse-marker">۳۵</span>پس آن شب هم او را نشئه ساختند و دختر کوچکتر با او خوابید. باز هم او آنقدر نشئه بود که چیزی نفهمید. <span class="verse-marker">۳۶</span>به این ترتیب هر دو دختر از پدر خود حامله شدند. <span class="verse-marker">۳۷</span>دختر بزرگ پسری زائید و اسم او را موآب گذاشت. او پدر موآبیان است. <span class="verse-marker">۳۸</span>دختر کوچک هم پسری زائید و اسم او را بنی عَمی گذاشت. او پدر عمونیان امروز است. </p>
  <a id="c20"></a>
  <h2>فصل بیستم </h2>
  <h3>ابراهیم و ابی‌ملک </h3>
  <p>
    <span class="verse-marker">۱</span>ابراهیم از ممری کوچ کرد و به جنوب کنعان رفت و در محلی بین قادِش و شور ساکن شد. مدتی بعد، وقتی که در جرار زندگی می‌کردند، <span class="verse-marker">۲</span>او دربارۀ زن خود ساره گفت: «او خواهر من است.» بنابرین ابی‌ملک سلطان جرار فرستاد تا ساره را برای او بیاورند. <span class="verse-marker">۳</span>یک شب خدا در رؤیا به ابی‌ملک ظاهر شد و فرمود: «تو خواهی مُرد، زیرا این زنی که گرفته‌ای شوهر دارد.» </p>
  <p>
    <span class="verse-marker">۴</span>ابی‌ملک هنوز با ساره همخواب نشده بود. پس گفت: «ای خداوند من بی‌گناهم. آیا من و مردمانم را نابود می‌کنی؟ <span class="verse-marker">۵</span>ابراهیم خودش گفت که این زن خواهر او است و آن زن هم همین را گفت. من این کار را از روی راستی کرده‌ام و گناهی مرتکب نشده‌ام.» </p>
  <p>
    <span class="verse-marker">۶</span>خدا در رؤیا به او جواب داد: «بلی، من می‌دانم که تو از روی بی‌خبری این کار را کرده‌ای و به همین دلیل تو را از گناه باز‌داشتم و نگذاشتم به او نزدیک شوی. <span class="verse-marker">۷</span>اما حالا، این زن را به نزد شوهرش بفرست. او یک نبی است، برای تو دعا می‌کند و تو نمی‌میری. اما اگر تو زن را پس ندهی، تو و تمام مردمانت هلاک می‌شوید.» </p>
  <p>
    <span class="verse-marker">۸</span>صبح روز بعد ابی‌ملک تمام درباریان را فرا‌خواند و برای آن‌ها تعریف کرد که چه واقعه شده است. همۀ آن‌ها ترسیدند. <span class="verse-marker">۹</span>پس ابی‌ملک ابراهیم را صدا کرد و از او پرسید: «این چه کاری بود که با ما کردی؟ من به تو چه بدی کرده‌ام که کم بود تو این بلا را بر سر من و سرزمین من بیاوری؟ هیچ کس چنین کاری نمی‌کند که تو با من کردی. <span class="verse-marker">۱۰</span>تو چرا این کار را کردی؟» </p>
  <p>
    <span class="verse-marker">۱۱</span>ابراهیم جواب داد: «من فکر کردم در این جا کسی از خدا نمی‌ترسد و مرا خواهند کشت تا زنم را از من بگیرند. <span class="verse-marker">۱۲</span>در حقیقت او خواهر من هم هست. او دختر پدر من است، ولی دختر مادرم نیست و من با او ازدواج کرده‌ام. <span class="verse-marker">۱۳</span>پس وقتی خدا مرا از خانۀ پدری‌ام به سرزمین بیگانه فرستاد، من به زنم گفتم: تو می‌توانی لطف خود را به من این طور نشان بدهی که به همه بگوئی: او برادر من است.» </p>
  <p>
    <span class="verse-marker">۱۴</span>بعد از این ابی‌ملک ساره را به ابراهیم سپرد و علاوه بر آن گوسفندان و گاوها و بزها و غلامان بسیاری به او بخشید. <span class="verse-marker">۱۵</span>همچنین به ابراهیم گفت: «تمام این سرزمین مال من است. در هر جای آن که می‌خواهی اقامت کن.» <span class="verse-marker">۱۶</span>او به ساره گفت: «من به نشانۀ این که تو بی‌گناه هستی، هزار مثقال نقره به برادرت می‌دهم تا همه بدانند که تو هیچ کار خلافی نکرده‌ای.» </p>
  <p>
    <span class="verse-marker">۱۷-۱۸</span>به خاطر آنچه برای ساره، زن ابراهیم اتفاق افتاده بود، خداوند تمام زنان اهل خانۀ ابی‌ملک را نازا کرد. بنابرین ابراهیم برای ابی‌ملک دعا کرد و خدا او را با زن و کنیزانش شفا داد تا بتوانند صاحب اولاد شوند. </p>
  <a id="c21"></a>
  <h2>فصل بیست و یکم </h2>
  <h3>تولد اسحاق </h3>
  <p>
    <span class="verse-marker">۱</span>خداوند همان طوریکه وعده داده بود، ساره را برکت داد <span class="verse-marker">۲</span>و در وقتی که ابراهیم پیر بود، ساره حامله شد و پسری برای او به دنیا آورد. این پسر در همان وقتی که خدا فرموده بود به دنیا آمد. <span class="verse-marker">۳</span>ابراهیم اسم او را اسحاق گذاشت. <span class="verse-marker">۴</span>وقتی اسحاق هشت روزه شد، ابراهیم طبق فرمودۀ خدا او را ختنه کرد. <span class="verse-marker">۵</span>وقتی اسحاق متولد شد ابراهیم صد ساله بود. <span class="verse-marker">۶</span>ساره گفت: «خدا برای من خوشی و خنده آورده است و هر کسی که این را بشنود با من خواهد خندید.» <span class="verse-marker">۷</span>سپس اضافه کرد: «چه کسی باور می‌کرد که من روزی طفل ابراهیم را شیر بدهم؟ چون من در موقع پیری او پسری برایش به دنیا آورده‌ام.» </p>
  <p>
    <span class="verse-marker">۸</span>طفل بزرگ شد و در روزی که او را از شیر جدا کردند، ابراهیم مهمانی بزرگی ترتیب داد. </p>
  <h3>هاجر و اسماعیل را بیرون می‌رانند </h3>
  <p>
    <span class="verse-marker">۹</span>روزی ساره دید که اسماعیل، همان پسری که هاجر مصری برای ابراهیم بدنیا آورده بود ـ اسحاق، پسر ساره را ریشخند می‌کند. <span class="verse-marker">۱۰</span>پس به ابراهیم گفت: «این کنیز و پسرش را بیرون کن. پسر این زن نباید از میراث تو که فقط حق اسحاق است سهمی ببرد.» <span class="verse-marker">۱۱</span>این موضوع ابراهیم را بسیار ناراحت کرد، چون که اسماعیل هم پسر او بود. <span class="verse-marker">۱۲</span>اما خدا به ابراهیم فرمود: «دربارۀ پسر و کنیزت هاجر نگران نباش. هر چه ساره به تو می‌گوید انجام بده، زیرا نسلی که من به تو وعده داده‌ام از طریق اسحاق می‌باشد. <span class="verse-marker">۱۳</span>من به پسر کنیز تو هاجر هم فرزندان زیاد می‌دهم. از او هم ملت بزرگی به وجود می‌آید چون او هم پسر تو است.» </p>
  <p>
    <span class="verse-marker">۱۴</span>صبح وقت روز بعد ابراهیم مقداری غذا و یک مشک آب بر پشت هاجر گذاشت و او را با طفلش بیرون کرد. هاجر آنجا را ترک کرد و رفت. او در بیابان‌های بئرشِبع می‌گشت. <span class="verse-marker">۱۵</span>وقتی آب تمام شد، طفل را زیر یک بُته گذاشت <span class="verse-marker">۱۶</span>و خودش به اندازۀ صد متر از آنجا دور شد. به خود می‌گفت: «من طاقت ندارم مردن پسرم را ببینم.» و همان طور که آنجا نشسته بود شروع کرد به گریه کردن. </p>
  <p>
    <span class="verse-marker">۱۷</span>خدا صدای گریۀ طفل را شنید. فرشتۀ خدا از آسمان با هاجر صحبت کرد و گفت: «ای هاجر، چه مشکلی داری؟ نترس. خدا گریۀ طفل را شنیده است. <span class="verse-marker">۱۸</span>برخیز، برو طفل را بردار و آرام کن. من از نسل او یک قوم بزرگ به وجود می‌آورم.» <span class="verse-marker">۱۹</span>خدا چشم‌های او را باز کرد و او در آنجا چاهی دید. رفت مشک را پُر از آب کرد و مقداری آب به پسر خود داد. <span class="verse-marker">۲۰</span>خدا با آن پسر بود و او بزرگ می‌شد. <span class="verse-marker">۲۱</span>او در بیابان فاران زندگی می‌کرد و شکارچی ماهری شد. مادرش یک زن مصری برای او گرفت. </p>
  <h3>پیمان ابراهیم و ابی‌ملک </h3>
  <p>
    <span class="verse-marker">۲۲</span>در آن زمان ابی‌ملک با فیکول، قوماندان سپاهیان خود، نزد ابراهیم رفت و به او گفت: «در هر کاری که می‌کنی، خدا با تو است. <span class="verse-marker">۲۳</span>بنابراین اینجا در حضور خدا قول بده که مرا یا فرزندان مرا و یا نسل مرا فریب ندهی. من نسبت به تو وفادار بوده‌ام، پس تو هم نسبت به من و این سرزمین که تو در آن زندگی می‌کنی وفادار باش.» <span class="verse-marker">۲۴</span>ابراهیم گفت: «من قول می‌دهم.» </p>
  <p>
    <span class="verse-marker">۲۵</span>ابراهیم دربارۀ چاهی که غلامان ابی‌ملک تصرف کرده بودند از او گِله کرد. <span class="verse-marker">۲۶</span>ابی‌ملک گفت: «من نمی‌دانم چه کسی این کار را کرده است. تو هم چیزی در این باره به من نگفتی. این اولین باری است که من این را می‌شنوم.» <span class="verse-marker">۲۷</span>پس از آن، ابراهیم تعدادی گاو و گوسفند به ابی‌ملک داد و هر دوی آن‌ها با هم عهد و پیمان بستند. <span class="verse-marker">۲۸</span>ابراهیم هفت برۀ ماده از گله جدا کرد. <span class="verse-marker">۲۹</span>ابی‌ملک پرسید: «چرا این کار را کردی؟» <span class="verse-marker">۳۰</span>ابراهیم جواب داد: «این هفت بره را از من قبول کن. با این کار تو شاهد می‌باشی که من همان کسی هستم که این چاه را کنده‌ام.» <span class="verse-marker">۳۱</span>به خاطر همین آنجا بئرشِبع نامیده شد، زیرا در آنجا بود که آن دو با هم پیمان بستند. </p>
  <p>
    <span class="verse-marker">۳۲</span>بعد از اینکه آن‌ها در بئرشِبع با هم پیمان بستند، ابی‌ملک و فیکول به فلسطین برگشتند. <span class="verse-marker">۳۳</span>ابراهیم در بئرشِبع درخت سرو کاشت و بنام خداوند، خدای جاودانی دعا کرد. <span class="verse-marker">۳۴</span>ابراهیم در فلسطین مدت زیادی زندگی کرد. </p>
  <a id="c22"></a>
  <h2>فصل بیست و دوم </h2>
  <h3>خدا به ابراهیم امر می‌کند اسحاق را قربانی کند </h3>
  <p>
    <span class="verse-marker">۱</span>مدتی بعد خدا ابراهیم را امتحان کرد و به او فرمود: «ابراهیم.» ابراهیم جواب داد: «بلی، خداوندا.» <span class="verse-marker">۲</span>خدا فرمود: «پسر عزیزت اسحاق را که خیلی دوست می‌داری، بردار و به سرزمین موریا برو، آنجا او را بر سر کوهی که به تو نشان می‌دهم برای من قربانی کن.» </p>
  <p>
    <span class="verse-marker">۳</span>روز بعد، ابراهیم صبح وقت برخاست. مقداری هیزم برای قربانی تهیه نمود و آن را بر سر خر بار کرد. اسحاق و دو نفر از نوکران خود را برداشت و به طرف جائی که خدا به او فرموده بود، براه افتاد. <span class="verse-marker">۴</span>روز سوم، ابراهیم آن محل را از فاصلۀ دور دید. <span class="verse-marker">۵</span>به نوکران خود گفت: «شما اینجا پیش خر بمانید. من و پسرم به آنجا می‌رویم تا عبادت کنیم. بعداً پیش شما بر می‌گردیم.» </p>
  <p>
    <span class="verse-marker">۶</span>ابراهیم هیزم‌ها را بر دوش اسحاق گذاشت و خودش کارد و آتش برای روشن کردن هیزم برداشت و برای قربانی سوختنی با هم به راه افتادند. <span class="verse-marker">۷</span>اسحاق گفت: «پدر.» ابراهیم جواب داد: «بلی پسرم؟» اسحاق پرسید: «می‌بینم که تو آتش و هیزم داری، پس برۀ قربانی کجا است؟» <span class="verse-marker">۸</span>ابراهیم جواب داد: «خدا خودش آنرا آماده می‌کند.» هر دوی آن‌ها با هم رفتند. </p>
  <p>
    <span class="verse-marker">۹</span>وقتی آن‌ها به جائی رسیدند که خدا فرموده بود، ابراهیم یک قربانگاه درست کرد و هیزم‌ها را روی آن گذاشت. پسر خود را بست و او را بر قربانگاه، روی هیزم‌ها قرار داد. <span class="verse-marker">۱۰</span>سپس کارد را به‌دست گرفت تا او را قربانی کند. <span class="verse-marker">۱۱</span>اما فرشتۀ خداوند از آسمان او را صدا کرد و گفت: «ابراهیم، ابراهیم.» او جواب داد: «بلی، خداوندا.» <span class="verse-marker">۱۲</span>فرشته گفت: «به پسر خود صدمه نرسان و هیچ کاری با او نکن. من حالا فهمیدم که تو از خدا اطاعت می‌کنی و به او احترام می‌گذاری. زیرا تو پسر عزیز خود را از او دریغ نکردی.» <span class="verse-marker">۱۳</span>ابراهیم به طرف صدا نگاه کرد. قوچی را دید که شاخ‌هایش به درختی گیر کرده است. رفت و آنرا گرفت و به عنوان قربانی سوختنی به جای پسر خود قربانی کرد. <span class="verse-marker">۱۴</span>ابراهیم آنجا را «خداوند آماده می‌کند» نامید و حتی امروز هم مردم می‌گویند: «بر سر کوهها خداوند آماده می‌کند.» </p>
  <p>
    <span class="verse-marker">۱۵</span>فرشتۀ خداوند برای بار دوم از آسمان ابراهیم را صدا کرد <span class="verse-marker">۱۶</span>و گفت: «خداوند می‌گوید: من به تو وعده می‌دهم و به اسم خودم قسم می‌خورم که تو را به فراوانی برکت بدهم. زیرا تو این کار را کردی و پسر عزیز خود را از من دریغ نکردی. <span class="verse-marker">۱۷</span>من وعده می‌دهم که نسل تو را مانند ستارگان آسمان و ریگ‌های ساحل بحر زیاد کنم. اولادۀ تو بر دشمنان خود پیروز می‌شوند. <span class="verse-marker">۱۸</span>تمام ملت‌ها از من خواهند خواست همان طوری که نسل تو را برکت داده‌ام نسل آن‌ها را هم برکت دهم. فقط به خاطر اینکه تو از من اطاعت کردی.» </p>
  <p>
    <span class="verse-marker">۱۹</span>ابراهیم پیش نوکران خود برگشت و آن‌ها با هم به بئرشِبع رفتند و ابراهیم در آنجا اقامت گزید. </p>
  <h3>نسل‌های ناحور </h3>
  <p>
    <span class="verse-marker">۲۰</span>بعد از مدتی برای ابراهیم خبر دادند که مِلکه، زن ناحور برادر ابراهیم هشت پسر بدنیا آورده است: <span class="verse-marker">۲۱</span>آن‌ها عبارت بودند از: عوز پسر اولباری و برادرش بوز و کموئیل پدر ارام، <span class="verse-marker">۲۲</span>کاسد، حزو، پیلداش، یدلاف و بِتوئیل. <span class="verse-marker">۲۳</span>بِتوئیل پدر ربکا است. مِلکه این هشت پسر را برای ناحور برادر ابراهیم بدنیا آورد. <span class="verse-marker">۲۴</span>رئومه زن صورتی ناحور نیز طابح، جاحم، تاحش و معکه را به دنیا آورد. </p>
  <a id="c23"></a>
  <h2>فصل بیست و سوم </h2>
  <h3>وفات ساره </h3>
  <p>
    <span class="verse-marker">۱</span>ساره صد و بیست و هفت سال زندگی کرد. <span class="verse-marker">۲</span>او در حبرون در سرزمین کنعان مُرد و ابراهیم برای مرگ او ماتم گرفت. </p>
  <p>
    <span class="verse-marker">۳</span>ابراهیم جائی را که جنازۀ همسرش در آنجا بود ترک کرد و به نزد حِتیان رفت و گفت: <span class="verse-marker">۴</span>«من در بین شما یک نفر بیگانه‌ای هستم. یک قطعه زمین به من بفروشید تا همسر خود را در آن دفن کنم.» <span class="verse-marker">۵</span>آن‌ها جواب دادند: <span class="verse-marker">۶</span>«ای آقا، به سخنان ما گوش بده. ما تو را به حیث یک رهبر پُر قدرت می‌شناسیم. همسر خود را در بهترین مقبره‌هائی که ما داریم دفن کن. همۀ ما خوشحال می‌شویم که یک قبر به تو بدهیم تا همسرت را در آن دفن کنی.» <span class="verse-marker">۷</span>ابراهیم پیش آن‌ها تعظیم کرد <span class="verse-marker">۸</span>و گفت: «اگر شما به من لطف دارید و مایل هستید که همسر خود را اینجا دفن کنم، لطفاً از عفرون پسر صوحر <span class="verse-marker">۹</span>بخواهید که مغارۀ مکفیله را که پهلوی مزرعه‌اش می‌باشد به من بفروشد. از او بخواهید که آنرا در مقابل همۀ شما به تمام قیمت به من بفروشد، تا صاحب آن مغاره بشوم.» </p>
  <p>
    <span class="verse-marker">۱۰</span>عفرون خودش در آن جلسه با سایر حِتیان در دروازۀ شهر نشسته بود. او به طوری که همۀ حاضرین در آنجا بشنوند جواب داد: <span class="verse-marker">۱۱</span>«ای آقا، گوش بده. من تمام مزرعه و مغاره‌ای را که در آن است به تو می‌دهم. اینجا در حضور تمام افراد قبیله‌ام، آنرا به تو می‌دهم تا همسر خود را در آن دفن کنی.» <span class="verse-marker">۱۲</span>اما ابراهیم در مقابل حِتیان تعظیم کرد <span class="verse-marker">۱۳</span>و طوری که همه بشنوند به عفرون گفت: «خواهش می‌کنم به حرف‌های من گوش بده. من تمام مزرعه را می‌خرم. قیمت زمین را از من قبول کن و من همسر خود را در آنجا دفن می‌کنم.» <span class="verse-marker">۱۴</span>عفرون جواب داد: <span class="verse-marker">۱۵</span>«ای آقا، قیمت زمین فقط چهار صد سکۀ نقره است. این برای ما چه ارزشی دارد؟ همسر خود را در آن دفن کن.» <span class="verse-marker">۱۶</span>ابراهیم موافقت کرد و قیمتی را که عفرون گفته بود مطابق وزنی که در بازار آن روز رایج بود به عفرون داد. یعنی چهار صد سکۀ نقره که عفرون در مقابل همۀ افراد قبیلۀ خود تعیین کرده بود. </p>
  <p>
    <span class="verse-marker">۱۷</span>به این ترتیب املاک عفرون که در مکفیله در مشرق ممری بود به ابراهیم رسید. این قطعه زمین عبارت بود از یک مزرعه و مغاره‌ای که در آن بود و تمام درختان مزرعه تا کنار زمین. <span class="verse-marker">۱۸</span>این زمین در مقابل تمام حِتیانی که در آن مجلس حاضر بودند به عنوان ملکیت ابراهیم شناخته شد. </p>
  <p>
    <span class="verse-marker">۱۹</span>بعد ابراهیم همسر خود ساره را در آن مغاره در سرزمین کنعان دفن کرد. <span class="verse-marker">۲۰</span>بنابرین مزرعه‌ای که مال حِتیان بود و مغاره‌ای که در آن بود به نام آرامگاه به ملکیت ابراهیم در آمد. </p>
  <a id="c24"></a>
  <h2>فصل بیست و چهارم </h2>
  <h3>همسری برای اسحاق </h3>
  <p>
    <span class="verse-marker">۱</span>ابراهیم بسیار پیر شده بود و خداوند به هر چه که او می‌کرد برکت می‌داد. <span class="verse-marker">۲</span>او روزی به یکی از نوکران خود که از همه بزرگتر بود و اختیار همه چیز در دستش بود گفت: «دست خود را زیر ران من بگذار و قسم بخور. <span class="verse-marker">۳</span>من می‌خواهم که تو به نام خداوند، خدای آسمان و زمین قسم بخوری که برای پسر من از مردم این سرزمین، یعنی کنعان زن نگیری. <span class="verse-marker">۴</span>تو باید به سرزمینی که من در آن بدنیا آمده‌ام بروی و از آنجا از بین قوم من برای پسرم اسحاق زن بگیری.» <span class="verse-marker">۵</span>آن نوکر پرسید: «اگر آن دختر حاضر نشود وطن خود را ترک کند و با من به این سرزمین بیاید چه کنم؟ آیا پسرت را به سرزمینی که تو از آنجا آمدی بفرستم؟» <span class="verse-marker">۶</span>ابراهیم جواب داد: «تو نباید پسر مرا هیچ وقت به آنجا بفرستی. <span class="verse-marker">۷</span>خداوند، خدای آسمان مرا از خانۀ پدرم و از سرزمین اقوامم بیرون آورد و بطور جدی به من قول داد که این سرزمین را به نسل من می‌دهد. او فرشتۀ خود را قبل از تو می‌فرستد. بنابرین، تو می‌توانی در آنجا زنی برای پسرم بگیری. <span class="verse-marker">۸</span>اگر دختر حاضر نشد با تو بیاید، آن وقت تو از قولی که داده‌ای آزاد هستی. ولی تو در هیچ شرایطی نباید پسر مرا به آنجا ببری.» <span class="verse-marker">۹</span>پس آن نوکر دست خود را زیر ران بادار خود، ابراهیم گذاشت و برای او قسم خورد که هر چه ابراهیم از او خواسته است، انجام دهد. </p>
  <p>
    <span class="verse-marker">۱۰</span>آن نوکر، که اختیار دارائی ابراهیم در دستش بود، ده تا از شتر‌های بادار خود را گرفت و به شمال بین‌النهرین به شهری که ناحور در آن زندگی می‌کرد رفت. <span class="verse-marker">۱۱</span>وقتی به آنجا رسید شترها را در کنار چشمه‌ای که بیرون شهر بود گذاشت. نزدیک غروب بود. وقتی که زنان برای بردن آب به آنجا می‌آمدند. <span class="verse-marker">۱۲</span>او دعا کرد و گفت: «ای خداوند، خدای آقایم ابراهیم، امروز به من توفیق بده و رحمت خودت را با آقایم ابراهیم حفظ کن. <span class="verse-marker">۱۳</span>من اینجا در کنار چشمه‌ای هستم که دختران این شهر برای بردن آب می‌آیند. <span class="verse-marker">۱۴</span>به یکی از آن‌ها می‌گویم: «کوزۀ خود را پائین کن تا از آن بنوشم.» اگر او بگوید: «بنوش، من برای شتر‌هایت هم آب می‌آورم،» او همان کسی باشد که تو برای بنده‌ات اسحاق انتخاب کرده‌ای. اگر چنین شود من خواهم دانست که تو رحمت خود را با آقایم حفظ کرده‌ای.» </p>
  <p>
    <span class="verse-marker">۱۵</span>قبل از اینکه او دعایش را تمام کند، رِبِکا با یک کوزۀ آب که بر شانه‌اش بود رسید. او دختر بِتوئیل بود و بِتوئیل پسر ناحور برادر ابراهیم بود و اسم زن ناحور، مِلکه بود. <span class="verse-marker">۱۶</span>ربکا دختر بسیار زیبا و باکره بود. او از چشمه پائین رفت و کوزۀ خود را پُر کرد و برگشت. <span class="verse-marker">۱۷</span>نوکر ابراهیم به استقبال او دوید و گفت: «لطفاً کمی آب از کوزه‌ات به من بده تا بنوشم.» <span class="verse-marker">۱۸</span>او گفت: «بنوش، ای آقا» و فوراً کوزه را از شانه‌اش پائین آورد و نگهداشت تا او از آن بنوشد. <span class="verse-marker">۱۹</span>وقتی آب نوشید، آن دختر به او گفت: «برای شتر‌هایت هم آب می‌آورم تا سیراب شوند.» <span class="verse-marker">۲۰</span>او فوراً کوزۀ خود را در آبخور حیوانات خالی کرد و به طرف چشمه دوید تا برای همۀ شتران آب بیاورد. <span class="verse-marker">۲۱</span>آن مرد در سکوت مراقب دختر بود تا ببیند آیا خداوند او را موفق خواهد کرد یا نه. </p>
  <p>
    <span class="verse-marker">۲۲</span>وقتی آن دختر کارش تمام شد، آن مرد یک حلقۀ طلائی گران قیمت در بینی و همچنان دو عدد دستبند طلا به دست‌های دختر کرد. <span class="verse-marker">۲۳</span>و به او گفت: «لطفاً به من بگو پدر تو کیست؟ آیا در خانۀ او برای من و برای مردان من جائی است تا شب را در آنجا بمانیم؟» <span class="verse-marker">۲۴</span>دختر گفت: «پدر من بِتوئیل پسر ناحور و مِلکه است. <span class="verse-marker">۲۵</span>در خانۀ ما، کاه و بیده فراوان و جا برای استراحت شما است.» </p>
  <p>
    <span class="verse-marker">۲۶</span>پس آن مرد زانو زد و خداوند را پرستش نمود. <span class="verse-marker">۲۷</span>او گفت: «سپاس بر خداوند، خدای آقایم ابراهیم که با وفاداری وعده‌ای را که به او داده است حفظ کرده است. خداوند مستقیماً مرا به خانۀ برادر آقایم راهنمائی کرده است.» </p>
  <p>
    <span class="verse-marker">۲۸</span>دختر به طرف خانۀ مادر خود دوید و تمام داستان را تعریف کرد. <span class="verse-marker">۲۹</span>ربکا برادری داشت بنام لابان. او به طرف بیرون دوید تا به چشمه‌ای که نوکر ابراهیم در آنجا بود برود. <span class="verse-marker">۳۰</span>او حلقۀ بینی و دستبند‌ها را در دست خواهرش دیده بود و شنیده بود که آن مرد به دختر چه گفته است. او پیش نوکر ابراهیم که با شتر‌های خود کنار چشمه ایستاده بود رفت <span class="verse-marker">۳۱</span>و به او گفت: «با من به خانه بیا. تو مردی هستی که خداوند او را برکت داده است. چرا بیرون ایستاده‌ای؟ من در خانه‌ام برای تو جا آماده کرده‌ام، برای شتر‌هایت هم جا هست.» </p>
  <p>
    <span class="verse-marker">۳۲</span>پس آن مرد به خانه رفت و لابان شتر‌های او را باز کرد و به آن‌ها کاه و علف داد. سپس آب آورد تا نوکر ابراهیم و خادمان او پا‌های خود را بشویند. <span class="verse-marker">۳۳</span>وقتی غذا آوردند، آن مرد گفت: «من تا منظور خود را نگویم غذا نخواهم خورد.» لابان گفت: «هر چه می‌خواهی بگو.» </p>
  <p>
    <span class="verse-marker">۳۴</span>او گفت: «من نوکر ابراهیم هستم. <span class="verse-marker">۳۵</span>خداوند، برکت و ثروت فراوان به آقایم بخشیده است. به او گله‌های گوسفند و بز و گاو و همچنین نقره و طلا و غلامان و کنیزان و شتران و خر‌های زیاد داده است. <span class="verse-marker">۳۶</span>ساره، همسر آقایم در زمانی که پیر بود برای او پسری به دنیا آورد و آقایم هر چه داشت به او داده است. <span class="verse-marker">۳۷</span>آقایم از من قول گرفته و مرا قسم داده است که از مردم کنعان برای پسرش زن نگیرم. <span class="verse-marker">۳۸</span>بلکه گفت: «برو و از قبیلۀ پدرم، از میان اقوامم زنی برای او انتخاب کن.» <span class="verse-marker">۳۹</span>من از آقایم پرسیدم: «اگر دختر نخواست با من بیاید چه کنم؟» <span class="verse-marker">۴۰</span>او جواب داد: «خداوندی که همیشه او را اطاعت کرده‌ام فرشتۀ خود را با تو خواهد فرستاد و تو را موفق می‌کند. تو از میان قبیلۀ خودم و از میان فامیل پدرم، زنی برای پسرم می‌گیری. <span class="verse-marker">۴۱</span>برای رهایی تو از این قسم فقط یک راه وجود دارد. اگر تو به نزد قوم من رفتی و آن‌ها تو را رد کردند آن وقت تو از قولی که داده‌ای، آزاد می‌شوی.» </p>
  <p>
    <span class="verse-marker">۴۲</span>امروز وقتی به سر چشمه رسیدم، دعا کردم و گفتم: «ای خداوند، خدای آقایم ابراهیم. لطفاً در این کار به من توفیق عنایت کن. <span class="verse-marker">۴۳</span>من اینجا سر چشمه می‌مانم. وقتی دختری برای بردن آب می‌آید از او می‌خواهم که از کوزۀ خود به من آب بدهد تا بنوشم. <span class="verse-marker">۴۴</span>اگر او قبول کرد و برای شتر‌هایم هم آب آورد، او همان کسی باشد که تو انتخاب کرده‌ای تا همسر پسر آقایم بشود.» <span class="verse-marker">۴۵</span>قبل از اینکه دعای خود را تمام کنم، ربکا با کوزۀ آبی که به شانه داشت آمد و به سر چشمه رفت تا آب بگیرد. به او گفتم: «لطفاً به من آب بده تا بنوشم.» <span class="verse-marker">۴۶</span>او فوراً کوزه را از شانه‌اش پائین آورد و گفت: «بنوش، من شتر‌های ترا هم سیراب می‌کنم.» پس من نوشیدم و او شتر‌های مرا هم سیراب کرد. <span class="verse-marker">۴۷</span>از او پرسیدم: «پدرت کیست؟» او جواب داد: «پدر من بِتوئیل پسر ناحور و مِلکه است.» سپس حلقه را در بینی او و دستبند‌ها را در دستش کردم. <span class="verse-marker">۴۸</span>زانو زدم و خداوند را پرستش کردم. من خداوند، خدای آقایم ابراهیم را سپاس گفتم که مستقیماً مرا به خانۀ فامیل آقایم هدایت کرد. جائی که دختری برای پسر آقایم پیدا کردم. <span class="verse-marker">۴۹</span>حالا اگر می‌خواهید به آقایم لطف بکنید، به من بگوئید تا بدانم وگرنه تصمیم بگیرم که چه باید بکنم.» </p>
  <p>
    <span class="verse-marker">۵۰</span>لابان و بِتوئیل جواب دادند: «چون این امر از طرف خداوند است، ما حق نداریم تصمیم بگیریم. <span class="verse-marker">۵۱</span>این تو و این ربکا. او را بگیر و برو. همان طوری که خداوند فرموده است او همسر پسر آقای تو بشود.» <span class="verse-marker">۵۲</span>وقتی نوکر ابراهیم این را شنید، سجده کرد و خداوند را پرستش نمود. <span class="verse-marker">۵۳</span>بعد رفت و رخت‌ها و هدایای طلا و نقره‌ای آورد و به ربکا داد. همچنین هدایای گران‌قیمتی نیز به برادر و مادرش داد. </p>
  <p>
    <span class="verse-marker">۵۴</span>سپس نوکر ابراهیم و خادمان او خوردند و نوشیدند و شب را در آنجا به سر بردند. صبح وقتی بیدار شدند، او گفت: «اجازه بدهید پیش آقایم برگردم.» <span class="verse-marker">۵۵</span>اما برادر و مادر ربکا گفتند: «بگذار دختر مدت یک هفته یا ده روز اینجا بماند و بعد برود.» <span class="verse-marker">۵۶</span>آن مرد گفت: «ما را معطل مسازید. خداوند مرا در این سفر کامیاب گردانیده است. پس اجازه بدهید پیش آقایم برگردم.» <span class="verse-marker">۵۷</span>آن‌ها جواب دادند: «بگذار دختر را صدا کنیم و ببینیم نظریۀ خودش چیست.» <span class="verse-marker">۵۸</span>پس ربکا را صدا کردند و از او پرسیدند: «آیا می‌خواهی با این مرد بروی؟» او جواب داد: «بلی.» <span class="verse-marker">۵۹</span>پس آن‌ها ربکا و دایه‌اش را، با نوکر ابراهیم و خادمان او فرستادند. <span class="verse-marker">۶۰</span>آن‌ها برای ربکا دعای خیر کردند و گفتند: «تو، ای خواهر ما، مادر میلیون‌ها نفر شوی و نسل‌های تو شهر‌های دشمنان خود را به تصرف در آورند.» <span class="verse-marker">۶۱</span>سپس ربکا و کنیزان او حاضر شدند. سوار شترها شده و همراه نوکر ابراهیم حرکت کردند. </p>
  <p>
    <span class="verse-marker">۶۲-۶۳</span>اسحاق در قسمت جنوبی کنعان زندگی می‌کرد. او یک روز هنگام غروب بیرون رفت تا در مزرعه قدم بزند. از بیابان‌های اطراف چاه «خدای زنده و بینا» می‌گذشت که آمدن شترها را دید. <span class="verse-marker">۶۴</span>وقتی ربکا اسحاق را دید، از شتر خود پائین آمد <span class="verse-marker">۶۵</span>و از نوکر ابراهیم پرسید: «آن مرد کیست که از مزرعه به طرف ما می‌آید؟» نوکر جواب داد: «او آقای من است.» پس ربکا صورت خود را با روبند پوشانید. </p>
  <p>
    <span class="verse-marker">۶۶</span>نوکر هر چه که انجام داده بود برای اسحاق تعریف کرد. <span class="verse-marker">۶۷</span>اسحاق ربکا را به خیمه‌ای که مادرش ساره در آن زندگی می‌کرد، بُرد و با او ازدواج نموده به او دل بست. اسحاق بعد از مرگ مادرش تسلی یافت. </p>
  <a id="c25"></a>
  <h2>فصل بیست و پنجم </h2>
  <h3>اولادۀ دیگر ابراهیم </h3>
  <h4>(همچنین در اول تواریخ ۱:‌۳۲‌-‌۳۳) </h4>
  <p>
    <span class="verse-marker">۱</span>ابراهیم با زن دیگری به نام قطوره ازدواج کرد. <span class="verse-marker">۲</span>او زمران، یُقشان، مِدان، مدیان، یشباق و شوحا را به دنیا آورد. <span class="verse-marker">۳</span>یُقشان پدر شیا و دَدان بود. آشوریم، لطوشیم و لئومیم از نسل دَدان بودند. <span class="verse-marker">۴</span>عیفه، عیفر، حنوک، اَبیداع و اَلدَعَه فرزندان مدیان بودند. همۀ اینها فرزندان قطوره بودند. </p>
  <p>
    <span class="verse-marker">۵</span>ابراهیم تمام دارائی خود را به اسحاق بخشید. <span class="verse-marker">۶</span>ولی در زمان حیات خود یک قسمت از دارائی خود را هم به پسر های که از زنهای دیگر خود داشت داد و آن‌ها را از پیش اسحاق جدا کرد و به سرزمین مشرق فرستاد. </p>
  <h3>وفات ابراهیم </h3>
  <p>
    <span class="verse-marker">۷-۸</span>ابراهیم در سن صد و هفتاد و پنج سالگی در حالیکه کاملاً پیر شده بود وفات یافت و به نزد اجداد خود رفت. <span class="verse-marker">۹</span>پسران او اسحاق و اسماعیل او را در آرامگاه مکفیله در مزرعۀ مشرق ممری که متعلق به عفرون پسر زوحار حتی بود دفن کردند. <span class="verse-marker">۱۰</span>این همان مزرعه‌ای بود که ابراهیم از حِتیان خریده بود. ابراهیم و زنش ساره هر دو در آنجا دفن شدند. <span class="verse-marker">۱۱</span>بعد از وفات ابراهیم، خدا پسر او، اسحاق را برکت داد و او نزدیک چاه «خدای زنده و بینا» زندگی می‌کرد. </p>
  <h3>فرزندان اسماعیل </h3>
  <h4>(همچنین در اول تواریخ ۱:‌۲۸‌-‌۳۱) </h4>
  <p>
    <span class="verse-marker">۱۲</span>پسران اسماعیل ـ کسی که هاجر، کنیز مصری ساره، برای ابراهیم به دنیا آورده بود ـ <span class="verse-marker">۱۳</span>به ترتیب تولد شان عبارت بودند از: نبایوت، قیدار، اَدَبئیل، مِبسام، <span class="verse-marker">۱۴</span>مِشماع، دومه، مسا، <span class="verse-marker">۱۵</span>حداد، تیما، جتور، نافیش و قدمه. <span class="verse-marker">۱۶</span>اینها پدران دوازده رئیس بودند و نام هر یک به قبیله و دهات و خیمه‌گاه آن‌ها داده شد. <span class="verse-marker">۱۷</span>اسماعیل صد و سی و هفت ساله بود که مُرد و به نزد اجداد خود رفت. <span class="verse-marker">۱۸</span>فرزندان اسماعیل در سرزمینی بین حویله و شور، در مشرق مصر، در راه آشور زندگی می‌کردند. و از فرزندان دیگر ابراهیم جدا بودند. </p>
  <h3>تولد عیسو و یعقوب </h3>
  <p>
    <span class="verse-marker">۱۹</span>این داستان اسحاق پسر ابراهیم است: <span class="verse-marker">۲۰</span>اسحاق چهل ساله بود که با ربکا دختر بِتوئیل ارامی (از اهالی بین‌النهرین) و خواهر لابان ازدواج کرد. <span class="verse-marker">۲۱</span>چون ربکا فرزندی نداشت، اسحاق نزد خداوند دعا کرد. خداوند دعای او را مستجاب فرمود و ربکا حامله شد. <span class="verse-marker">۲۲</span>ربکا با دوگانگی حامله شده بود. قبل از اینکه اطفال به دنیا بیایند در شکم مادر شان به ضد یکدیگر دست و پا می‌زدند. ربکا گفت: «چرا باید چنین چیزی برای من به اتفاق بیفتد؟» پس رفت تا از خداوند بپرسد. <span class="verse-marker">۲۳</span>خداوند به او فرمود: «دو ملت در شکم تو می‌باشند. تو دو قومی را که رقیب یکدیگر‌اند به دنیا می‌آوری. یکی از دیگری قویتر می‌باشند و بزرگتر کوچکتر را خدمت می‌کند.» </p>
  <p>
    <span class="verse-marker">۲۴</span>وقت وضع‌حمل او فرا‌رسید. او دو پسر به دنیا آورد. <span class="verse-marker">۲۵</span>اولی سرخ رنگ و پوستش مانند پوستین، پُر از مو بود. اسم او را عیسو گذاشتند. <span class="verse-marker">۲۶</span>دومی وقتی به دنیا آمد کُری پای عیسو را محکم گرفته بود. اسم او را یعقوب گذاشتند. اسحاق در موقع تولد این پسرها شصت ساله بود. </p>
  <h3>عیسو حق نخست‌زادگی خود را می‌فروشد </h3>
  <p>
    <span class="verse-marker">۲۷</span>پسرها بزرگ شدند. عیسو شکارچی ماهری شد و صحرا را دوست می‌داشت، ولی یعقوب مرد آرامی بود که در خیمه‌گاه می‌ماند. <span class="verse-marker">۲۸</span>اسحاق عیسو را بیشتر دوست می‌داشت، زیرا از حیواناتی که او شکار می‌کرد می‌خورد، اما ربکا یعقوب را بسیار دوست می‌داشت. </p>
  <p>
    <span class="verse-marker">۲۹</span>یک روز وقتی یعقوب مشغول پختن آش بود، عیسو از شکار آمد و گرسنه بود. <span class="verse-marker">۳۰</span>او به یعقوب گفت: «نزدیک است از گرسنگی بمیرم. مقداری از آن آش سرخ به من بده.» (به همین دلیل است که به او ادوم یعنی سرخ می‌گویند.) <span class="verse-marker">۳۱</span>یعقوب به او گفت: «به این شرط از این آش به تو می‌دهم که تو حق نخست‌زادگی خود را به من بدهی.» <span class="verse-marker">۳۲</span>عیسو گفت: «بسیار خوب، چیزی نمانده که از گرسنگی بمیرم. حق نخست‌زادگی چه فایده‌ای برای من دارد؟» <span class="verse-marker">۳۳</span>یعقوب گفت: «اول برای من قسم بخور که حق خود را به من دادی.» عیسو، قسم خورد و حق خود را به یعقوب داد. <span class="verse-marker">۳۴</span>بعد از آن یعقوب مقداری از آش را با نان به او داد. او خورد و نوشید و برخاست و رفت. به این ترتیب، عیسو نخست‌زادگی خود را بی‌ارزش شمرد. </p>
  <a id="c26"></a>
  <h2>فصل بیست و ششم </h2>
  <h3>اسحاق در جرار ساکن می‌شود </h3>
  <p>
    <span class="verse-marker">۱</span>در آن سرزمین قحطی شدیدی بغیر از قحطی‌ای که در زمان ابراهیم شده بود، پیدا شد. اسحاق به نزد ابی‌ملک پادشاه فلسطین به جرار رفت. <span class="verse-marker">۲</span>خداوند بر اسحاق ظاهر شد و فرمود: «به مصر نرو. در همین سرزمین در جائی که من می‌گویم بمان. <span class="verse-marker">۳</span>در اینجا زندگی کن. من با تو خواهم بود و تو را برکت خواهم داد. تمام این سرزمین را به تو و به اولادۀ تو خواهم داد و پیمانی را که با پدرت ابراهیم بسته‌ام حفظ می‌کنم. <span class="verse-marker">۴</span>من اولادۀ تو را مانند ستارگان آسمان زیاد می‌کنم و تمام این سرزمین را به آن‌ها می‌دهم. تمام ملت‌ها از من می‌خواهند تا همانطوری که تو را برکت داده‌ام، آن‌ها را نیز برکت دهم. <span class="verse-marker">۵</span>من تو را برکت می‌دهم چون که ابراهیم از من اطاعت کرد و تمام دستورات و اوامر مرا بجا آورد.» </p>
  <p>
    <span class="verse-marker">۶</span>پس اسحاق در جرار ساکن شد. <span class="verse-marker">۷</span>وقتی مردمان آنجا دربارۀ همسرش پرسیدند گفت که او خواهر من است. او نمی‌خواست بگوید که ربکا همسرش است چون می‌ترسید او را بکشند تا ربکا را که زن بسیار زیبائی بود، از او بگیرند. <span class="verse-marker">۸</span>مدتی که از سکونت اسحاق در آنجا گذشت، روزی ابی‌ملک، پادشاه فلسطین، از کلکین اطاق خود به بیرون نگاه می‌کرد. او دید که اسحاق به ربکا ابراز محبت می‌کند. <span class="verse-marker">۹</span>ابی‌ملک امر کرد و اسحاق را آوردند و به او گفت: «این زن همسر تو می‌باشد! چرا گفتی خواهر تو است؟» او جواب داد: «فکر کردم اگر بگویم او همسر من است، مرا خواهند کشت.» <span class="verse-marker">۱۰</span>ابی‌ملک گفت: «این چه کاری بود که با ما کردی؟ شاید یکی از مردان من با همسر تو همبستر می‌شد. در آن صورت ما گناهکار می‌شدیم.» <span class="verse-marker">۱۱</span>سپس ابی‌ملک به تمام مردم اخطار کرد که: «هر کس با این مرد یا همسرش بدرفتاری کند کشته خواهد شد.» </p>
  <p>
    <span class="verse-marker">۱۲</span>اسحاق در آن سرزمین زراعت کرد و در آن سال صد برابر آنچه کاشته بود محصول به‌دست آورد، چون خداوند او را برکت داده بود. <span class="verse-marker">۱۳</span>او روز به روز پیشرفت می‌کرد و مرد بسیار ثروتمندی شد. <span class="verse-marker">۱۴</span>چون او گله‌های گاو و گوسفند و غلامان بسیاری داشت، فلسطینی‌ها به او حسادت کردند. <span class="verse-marker">۱۵</span>آن‌ها تمام چاه‌هائی را که غلامان پدرش، ابراهیم در زمان حیات او کنده بودند، پُر کردند. </p>
  <p>
    <span class="verse-marker">۱۶</span>ابی‌ملک به اسحاق گفت: «تو از ما قوی‌تر شده‌ای، پس کشور ما را ترک کن.» <span class="verse-marker">۱۷</span>بنابرین، اسحاق از آنجا رفت و خیمه‌های خود را در اطراف درۀ جرار برپا کرد و مدتی در آنجا ماند. <span class="verse-marker">۱۸</span>او چاه‌هائی را که در زمان ابراهیم کنده شده بود و فلسطینی‌ها آن‌ها را بعد از وفات ابراهیم پُر کرده بودند، دوباره کند و همان اسم را که ابراهیم بر آن چاه‌ها گذاشته بود دوباره بر آن‌ها گذاشت. <span class="verse-marker">۱۹</span>غلامان اسحاق در سرزمین جرار چاهی کندند که آب داشت. <span class="verse-marker">۲۰</span>چوپانان جرار با چوپانان اسحاق دعوا کردند و گفتند: «این آب مال ما است.» بنابرین اسحاق اسم آن چاه را «دعوا» گذاشت. <span class="verse-marker">۲۱</span>غلامان اسحاق چاه دیگری کندند. به خاطر آن دعوای دیگری درگرفت. پس اسم آن چاه را «دشمنی» گذاشت. <span class="verse-marker">۲۲</span>پس از آنجا کوچ کرد و چاه دیگری کند. به خاطر این چاه دیگر دعوائی نشد. پس اسم این چاه را «آزادی» گذاشت. او گفت: «خداوند به ما آزادی داده است تا در این سرزمین زندگی کنیم. ما در اینجا خوشبخت خواهیم شد.» </p>
  <p>
    <span class="verse-marker">۲۳</span>اسحاق از آنجا کوچ کرد و به بئرشِبع آمد. <span class="verse-marker">۲۴</span>آن شب خداوند بر او ظاهر شد و فرمود: «من هستم خدای پدرت ابراهیم. نترس. من با تو هستم. به خاطر وعده‌ای که به بنده‌ام ابراهیم داده‌ام، تو را برکت می‌دهم و فرزندان بسیاری به تو می‌بخشم.» <span class="verse-marker">۲۵</span>اسحاق در آنجا قربانگاهی ساخت و خداوند را پرستش نمود. سپس خیمه‌های خود را در آنجا برپا کرد و غلامان او چاه دیگری کندند. </p>
  <h3>آشتی اسحاق و ابی‌ملک </h3>
  <p>
    <span class="verse-marker">۲۶</span>ابی‌ملک به اتفاق مشاور خود، احُزات و قوماندان سپاه خود، فیکول از جرار به ملاقات اسحاق آمد. <span class="verse-marker">۲۷</span>اسحاق پرسید: «تو با من غیر دوستانه رفتار کردی و مرا از سرزمین خود بیرون کردی. پس چرا حالا به دیدن من آمدی؟» <span class="verse-marker">۲۸</span>آن‌ها جواب دادند: «ما حالا فهمیده‌ایم که خداوند با تو است و فکر می‌کنیم که باید یک پیمان صلح بین ما بسته شود. ما از تو می‌خواهیم که قول بدهی <span class="verse-marker">۲۹</span>به ما صدمه‌ای نرسانی، همان طور که ما به تو صدمه نرساندیم. ما با تو مهربان بودیم و تو را به سلامتی روانه کردیم. حالا کاملاً واضح است که خداوند تو را برکت داده است.» <span class="verse-marker">۳۰</span>اسحاق یک مهمانی به افتخار آن‌ها ترتیب داد. آن‌ها خوردند و نوشیدند. <span class="verse-marker">۳۱</span>روز بعد وقتی برخاستند هر دوی آن‌ها بهم قول دادند و به خاطر آن قسم خوردند. اسحاق با آن‌ها خداحافظی کرد و دوستانه از هم جدا شدند. </p>
  <p>
    <span class="verse-marker">۳۲</span>در آن روز غلامان اسحاق آمدند و به او خبر دادند که چاهی را که می‌کندیم به آب رسیده است. <span class="verse-marker">۳۳</span>او اسم آن چاه را «قسم» گذاشت و به همین دلیل است که آن شهر بئرشِبع (یعنی: چاه سوگند) نامیده شد. </p>
  <h3>همسران بیگانۀ عیسو </h3>
  <p>
    <span class="verse-marker">۳۴</span>وقتی عیسو چهل ساله شد با دو دختر حِتی بنام‌های یهودیه دختر بیری و بسمه دختر ایلون ازدواج کرد. <span class="verse-marker">۳۵</span>آن‌ها زندگی را بر اسحاق و ربکا سخت کردند. </p>
  <a id="c27"></a>
  <h2>فصل بیست و هفتم </h2>
  <h3>اسحاق یعقوب را برکت می‌دهد </h3>
  <p>
    <span class="verse-marker">۱</span>اسحاق پیر و نابینا شده بود. پس به دنبال پسر بزرگ خود عیسو فرستاد و به او گفت: «پسرم.» او جواب داد: «بلی.» <span class="verse-marker">۲</span>اسحاق گفت: «می‌بینی که من دیگر پیر شده‌ام و نزدیک به مُردن هستم. <span class="verse-marker">۳</span>تیر و کمان خود را بردار و به صحرا برو و حیوانی شکار کن. <span class="verse-marker">۴</span>و از آن غذای خوشمزه‌ای را که من دوست دارم بپز و برایم بیاور تا آنرا بخورم و قبل از مردنم دعا کنم که خدا تو را برکت دهد.» </p>
  <p>
    <span class="verse-marker">۵</span>وقتی اسحاق و عیسو صحبت می‌کردند، ربکا گفتگوی آن‌ها را می‌شنید. پس وقتی عیسو برای شکار بیرون رفت. <span class="verse-marker">۶</span>ربکا به یعقوب گفت: «من شنیدم که پدرت به عیسو می‌گفت: <span class="verse-marker">۷</span>«حیوانی برای من بیاور و آنرا بپز تا من بعد از خوردن آن پیش از آنکه بمیرم، دعا کنم که خداوند تو را برکت دهد.» <span class="verse-marker">۸</span>حالا پسرم، به من گوش بده و هر چه به تو می‌گویم انجام بده. <span class="verse-marker">۹</span>به طرف گله برو. دو بزغالۀ چاق را بگیر و بیاور. من آن‌ها را می‌پزم و از آن غذائی که پدرت بسیار دوست دارد درست می‌کنم. <span class="verse-marker">۱۰</span>تو می‌توانی آن غذا را برای او ببری تا بخورد و قبل از مرگش، از خداوند برای تو برکت بطلبد.» <span class="verse-marker">۱۱</span>اما یعقوب به مادر خود گفت: «تو می‌دانی که بدن عیسو موی زیاد دارد ولی بدن من مو ندارد. <span class="verse-marker">۱۲</span>شاید پدرم مرا لمس کند و بفهمد که من او را فریب داده‌ام، در آن صورت بجای برکت لعنت نصیب من می‌شود.» <span class="verse-marker">۱۳</span>مادرش گفت: «پسرم بگذار هر چه لعنت برای تو است به گردن من بیفتد. تو فقط آن چیزی که من می‌گویم انجام بده. برو و بزها را برای من بیاور.» <span class="verse-marker">۱۴</span>پس او رفت و بزها را گرفت و برای مادر خود آورد. مادرش از آن‌ها غذائی را که پدرش دوست می‌داشت پخت. <span class="verse-marker">۱۵</span>سپس او بهترین لباس‌های عیسو را که در خانه بود آورد و به یعقوب پوشانید. <span class="verse-marker">۱۶</span>همچنین با پوست بزها بازو‌ها و قسمتی از گردن او را که مو نداشت پوشانید. <span class="verse-marker">۱۷</span>سپس آن غذای خوشمزه را با مقداری از نانی که پخته بود به او داد. </p>
  <p>
    <span class="verse-marker">۱۸</span>یعقوب پیش پدر خود رفت و گفت: «پدر.» او جواب داد: «بلی. تو کدام یک از پسرانم هستی؟» <span class="verse-marker">۱۹</span>یعقوب گفت: «من پسر بزرگ تو عیسو هستم. کاری را که به من گفته بودی انجام دادم. لطفاً برخیز بنشین و غذائی را که برایت آورده‌ام بگیر و از خدا برایم برکت طلب کن.» <span class="verse-marker">۲۰</span>اسحاق گفت: «پسرم. چطور توانستی به این زودی آنرا آماده کنی؟» یعقوب جواب داد: «خداوند، خدای تو، به من کمک کرد.» <span class="verse-marker">۲۱</span>اسحاق به یعقوب گفت: «پیشتر بیا تا بتوانم تو را لمس کنم تا ببینم آیا تو واقعاً عیسو هستی؟» <span class="verse-marker">۲۲</span>یعقوب پیشتر رفت. اسحاق او را لمس کرد و گفت: «صدای تو مثل صدای یعقوب است. اما بازو‌های تو مثل بازو‌های عیسو است.» <span class="verse-marker">۲۳</span>او نتوانست یعقوب را بشناسد چون که بازو‌های او مثل بازو‌های عیسو مو داشت. او می‌خواست برای یعقوب دعای برکت بخواند <span class="verse-marker">۲۴</span>ولی باز از او پرسید: «آیا تو، واقعاً عیسو هستی؟» او جواب داد: «بلی، من عیسو هستم.» <span class="verse-marker">۲۵</span>اسحاق گفت: «مقداری از آن غذا را برای من بیاور تا بخورم و بعد از آن برای تو دعای برکت بخوانم.» یعقوب غذا و مقداری هم شراب برای او آورد. <span class="verse-marker">۲۶</span>اسحاق بعد از خوردن و نوشیدن به او گفت: «پسرم، نزدیکتر بیا و مرا ببوس.» <span class="verse-marker">۲۷</span>همین که آمد تا پدرش را ببوسد، اسحاق لباس‌های او را بو کرد. پس برای او دعای برکت خواند و گفت: «بوی خوش پسر من، مانند بوی مزرعه‌ای است که خداوند آنرا برکت داده است. <span class="verse-marker">۲۸</span>خدا از آسمان شبنم و از زمین فراوانی نعمت و غله و شراب فراوان به تو بدهد. <span class="verse-marker">۲۹</span>اقوام دیگر غلامان تو باشند و در مقابل تو تعظیم کنند. بر خویشاوندان خود حکمرانی کنی و فرزندان مادرت به تو تعظیم نمایند. لعنت بر کسی که تو را نفرین کند و متبارک باد کسی که برای تو دعای خیر کند.» </p>
  <h3>عیسو از شکار بر می‌گردد </h3>
  <p>
    <span class="verse-marker">۳۰</span>دعای برکت اسحاق تمام شد. همین که یعقوب از آنجا رفت برادرش عیسو از شکار آمد. <span class="verse-marker">۳۱</span>او غذای خوشمزه‌ای درست کرده و برای پدر خود آورده بود. عیسو گفت: «پدر، لطفاً برخیز بنشین و مقداری از غذائی که برایت آورده‌ام بخور و مرا برکت بده.» <span class="verse-marker">۳۲</span>اسحاق پرسید: «تو کی هستی؟» او جواب داد: «من پسر بزرگ تو عیسو هستم.» <span class="verse-marker">۳۳</span>تمام بدن اسحاق به لرزه افتاد و پرسید: «پس او که بود که حیوانی شکار کرد و برای من آورد؟ من آنرا خوردم و فقط پیش از این که تو بیائی او را برکت دادم. این برکت برای همیشه از آن او می‌باشد.» <span class="verse-marker">۳۴</span>وقتی عیسو این را شنید با صدای بلند و به تلخی گریه کرد و گفت: «پدر، مرا هم برکت بده.» <span class="verse-marker">۳۵</span>اسحاق گفت: «برادرت آمد و مرا فریب داد و برکت تو را از تو گرفت.» <span class="verse-marker">۳۶</span>عیسو گفت: «این دفعۀ دوم است که او مرا فریب داده است. از همین خاطر است که نام او یعقوب است. او اول حق نخست‌زادگی مرا گرفت و حالا برکت مرا از من گرفته است. آیا دیگر برکتی نمانده است که به من بدهی؟» <span class="verse-marker">۳۷</span>اسحاق گفت: «من او را بر تو برتری داده‌ام و تمام خویشاوندانش را غلامان او ساخته‌ام. به او غله و شراب داده‌ام و دیگر چیزی نمانده است که برای تو از خدا بخواهم.» <span class="verse-marker">۳۸</span>عیسو زاری کنان به پدر خود گفت: «ای پدر، آیا تو فقط حق یک برکت داشتی؟ برای من هم از خدا برکت طلب کن!» و شروع کرد به گریه کردن. <span class="verse-marker">۳۹</span>بنابرین اسحاق به او گفت: «برای تو نه شبنمی از آسمان می‌بارد نه غلۀ فراوان. <span class="verse-marker">۴۰</span>با شمشیرت زندگی می‌کنی و غلام برادرت می‌باشی. اما سر انجام از قید او رهایی یافته، آزاد می‌شوی.» </p>
  <p>
    <span class="verse-marker">۴۱</span>چون اسحاق به یعقوب برکت داده بود، عیسو با یعقوب دشمن شد. او با خود گفت: «پدرم بزودی می‌میرد و آنگاه یعقوب را می‌کشم.» <span class="verse-marker">۴۲</span>ربکا از نقشۀ عیسو با خبر شد. دنبال یعقوب فرستاد و به او گفت: «برادرت عیسو نقشه کشیده است که تو را بکشد. <span class="verse-marker">۴۳</span>حالا هر چه به تو می‌گویم انجام بده. برخیز و به حَران پیش برادرم فرار کن. <span class="verse-marker">۴۴</span>برای مدتی پیش او بمان تا خشم برادرت فرو‌نشیند. <span class="verse-marker">۴۵</span>وقتی او این موضوع را فراموش کرد، من یک نفر را می‌فرستم تا تو برگردی. چرا هر دوی شما را در یک روز از دست بدهم؟» </p>
  <p>
    <span class="verse-marker">۴۶</span>ربکا به اسحاق گفت: «به خاطر زنهای عیسو که بیگانه هستند از زندگی خود سیر شده‌ام. حالا اگر یعقوب هم با یکی از همین دختران حیتی عروسی کند، دیگر برای من مرگ بهتر از زندگی است.» </p>
  <a id="c28"></a>
  <h2>فصل بیست و هشتم </h2>
  <h3>اسحاق یعقوب را پیش لابان می‌فرستد </h3>
  <p>
    <span class="verse-marker">۱</span>اسحاق یعقوب را فرا‌خواند. با او احوالپرسی کرد و گفت: «با دختران کنعانی عروسی نکن. <span class="verse-marker">۲</span>به بین‌النهرین به خانۀ پدر‌کلانت بِتوئیل برو و با یکی از دختر‌های مامای خود، لابان عروسی کن. <span class="verse-marker">۳</span>تا خدای قادر مطلق عروسی تو را برکت دهد و فرزندان زیاد به تو بدهد. بنابراین، تو پدر ملت‌های بسیار می‌شوی. <span class="verse-marker">۴</span>تا خدا همان طوری که ابراهیم را برکت داد، تو و فرزندان ترا نیز برکت دهد و مالک این سرزمینی که در آن زندگی می‌کنی و خدا آنرا به ابراهیم داده است، بشوی.» <span class="verse-marker">۵</span>اسحاق یعقوب را به بین‌النهرین به نزد لابان پسر بِتوئیل ارامی فرستاد. لابان برادر ربکا، مادر یعقوب و عیسو، بود. </p>
  <h3>عیسو زن دیگری می‌گیرد </h3>
  <p>
    <span class="verse-marker">۶</span>عیسو فهمید که اسحاق برای یعقوب دعای برکت خوانده و او را به بین‌النهرین فرستاده است تا برای خود زن بگیرد. او همچنین فهمید، وقتی اسحاق برای یعقوب دعای برکت می‌خواند به او امر کرد که با دختران کنعانی عروسی نکند. <span class="verse-marker">۷</span>او اطلاع داشت که یعقوب امر پدر و مادر خود را اطاعت کرده و به بین‌النهرین رفته است. <span class="verse-marker">۸</span>او می‌دانست که پدرش از زنان کنعانی خوشش نمی‌آید. <span class="verse-marker">۹</span>پس به نزد اسماعیل. پسر ابراهیم رفت و با محلت دختر اسماعیل که خواهر نبایوت بود ازدواج کرد. </p>
  <h3>رؤیای یعقوب در بیت‌ئیل </h3>
  <p>
    <span class="verse-marker">۱۰</span>یعقوب بئرشِبع را ترک کرد و به طرف حَران رفت. <span class="verse-marker">۱۱</span>هنگام غروب آفتاب به محلی رسید. همانجا سنگی را زیر سر خود گذاشت و خوابید. <span class="verse-marker">۱۲</span>در خواب دید: زینه‌ای در آنجا است که یک سرش بر زمین و سر دیگرش در آسمان است و فرشتگان از آن بالا و پائین می‌روند <span class="verse-marker">۱۳</span>و خداوند در کنار آن ایستاده و می‌گوید: «من هستم خداوند، خدای ابراهیم و اسحاق. من این زمینی را که روی آن خوابیده‌ای به تو و فرزندان تو می‌دهم. <span class="verse-marker">۱۴</span>نسل تو مانند غبار زمین زیاد می‌شود. آن‌ها قلمرو خود را از هر طرف توسعه می‌دهند. من بوسیلۀ تو و فرزندان تو، همۀ ملت‌ها را برکت می‌دهم. <span class="verse-marker">۱۵</span>به خاطر داشته باش که من با تو می‌باشم و هر جا بروی تو را محافظت می‌کنم و تو را به این سرزمین باز می‌آورم. تو را ترک نمی‌کنم تا همه چیزهای را که به تو وعده داده‌ام به انجام رسانم.» </p>
  <p>
    <span class="verse-marker">۱۶</span>یعقوب از خواب بیدار شد و گفت: «خداوند در اینجا است. او در این مکان است و من این را نمی‌دانستم.» <span class="verse-marker">۱۷</span>او ترسید و گفت: «این چه جای ترسناکی است. اینجا باید خانۀ خدا باشد. اینجا دروازۀ آسمان است.» </p>
  <p>
    <span class="verse-marker">۱۸</span>یعقوب روز بعد، صبح وقت برخاست و سنگی را که زیر سر خود گذاشته بود برداشت و آنرا به عنوان یک ستون یاد‌بود در آنجا گذاشت. بر روی آن روغن ریخت تا به این وسیله آنرا برای خدا وقف کند. <span class="verse-marker">۱۹</span>او آن شهر را که تا آن موقع به لوز مشهور بود، بیت‌ئیل (یعنی خانۀ خدا) نامید. <span class="verse-marker">۲۰</span>بعد از آن یعقوب برای خداوند نذر گرفت و گفت: «اگر تو با من باشی و مرا در این سفر محافظت نمائی، به من خوراک و لباس بدهی <span class="verse-marker">۲۱</span>و من به سلامتی به خانۀ پدرم باز گردم، تو خدای من می‌باشی. <span class="verse-marker">۲۲</span>این ستون یاد‌بودی که برپا کرده‌ام محل پرستش تو می‌باشد و هر چه به من داده‌ای ده یک آنرا به تو می‌دهم.» </p>
  <a id="c29"></a>
  <h2>فصل بیست و نهم </h2>
  <h3>یعقوب به خانۀ لابان می‌رود </h3>
  <p>
    <span class="verse-marker">۱</span>یعقوب به راه خود ادامه داد و به سرزمین مشرق رفت. <span class="verse-marker">۲</span>در صحرا به سر چاهی رسید که سه گلۀ گوسفند در اطراف آن خوابیده بودند. از این چاه به گله‌ها آب می‌دادند. سنگ بزرگی بر سر چاه بود. <span class="verse-marker">۳</span>وقتی همۀ گوسفند‌ها در آنجا جمع می‌شدند، چوپانان سنگ را از سر چاه بر می‌داشتند و به گله‌ها آب می‌دادند و بعد از آن دوباره سنگ را بر سر چاه می‌گذاشتند. <span class="verse-marker">۴</span>یعقوب از چوپانان پرسید: «دوستان من، شما اهل کجا هستید؟» آن‌ها جواب دادند: «اهل حَران هستیم.» <span class="verse-marker">۵</span>او پرسید: «آیا شما لابان پسر ناحور را می‌شناسید؟» آن‌ها جواب دادند: «بلی، می‌شناسیم.» <span class="verse-marker">۶</span>او پرسید: «حالش خوب است؟» آن‌ها جواب دادند: «بلی خوب است. ببین، این دخترش راحیل است که همراه گلۀ خود می‌آید.» <span class="verse-marker">۷</span>یعقوب گفت: «هنوز هوا روشن است و وقت جمع کردن گله‌ها نیست. چرا به آن‌ها آب نمی‌دهید تا دوباره به چراگاه برگردند؟» <span class="verse-marker">۸</span>آن‌ها جواب دادند: «تا همۀ گله‌ها در اینجا جمع نشوند ما نمی‌توانیم به آن‌ها آب بدهیم. وقتی همه جمع شوند سنگ را از سر چاه بر‌می‌داریم و به آن‌ها آب می‌دهیم.» </p>
  <p>
    <span class="verse-marker">۹</span>یعقوب با آن‌ها مشغول گفتگو بود که راحیل با گلۀ پدر خود لابان به آنجا آمد. <span class="verse-marker">۱۰</span>وقتی یعقوب راحیل، دختر مامای خود را دید که با گله آمده است، بر سر چاه رفت. سنگ را از دهانۀ چاه پس زد و گوسفندان را آب داد. <span class="verse-marker">۱۱</span>سپس راحیل را بوسید و از شدت خوشحالی گریه کرد. <span class="verse-marker">۱۲</span>یعقوب به راحیل گفت: «من از خویشاوندان پدرت و پسر ربکا هستم.» راحیل دوید تا به پدر خود خبر بدهد. <span class="verse-marker">۱۳</span>وقتی لابان خبر آمدن خواهرزادۀ خود، یعقوب را شنید، به استقبال او دوید. او را در آغوش کشید و بوسید و به خانه آورد. یعقوب تمام ماجرا را برای لابان شرح داد. <span class="verse-marker">۱۴</span>لابان گفت: «تو در حقیقت رگ و خون من هستی.» یعقوب مدت یک ماه در آنجا ماند. </p>
  <h3>یعقوب بخاطر راحیل و لیه، لابان را خدمت می‌کند </h3>
  <p>
    <span class="verse-marker">۱۵</span>لابان به یعقوب گفت: «تو نباید به خاطر اینکه خویشاوند من هستی، برای من مفت کار کنی. چقدر مزد می‌خواهی؟» <span class="verse-marker">۱۶</span>لابان دو دختر داشت. نام دختر بزرگ لیه و نام دختر کوچک راحیل بود. <span class="verse-marker">۱۷</span>لیه چشمان ضعیف داشت، ولی راحیل خوش اندام و زیبا بود. </p>
  <p>
    <span class="verse-marker">۱۸</span>یعقوب راحیل را دوست می‌داشت. بنابراین به لابان گفت: «اگر اجازه دهی با دختر کوچک تو راحیل عروسی کنم، هفت سال برای تو کار می‌کنم.» <span class="verse-marker">۱۹</span>لابان در جواب گفت: «اگر دخترم را به تو بدهم، بهتر از این است که به دیگران بدهم. همین جا پیش من بمان.» <span class="verse-marker">۲۰</span>یعقوب برای اینکه با راحیل عروسی کند، هفت سال در آنجا کار کرد. اما چون راحیل را بسیار دوست می‌داشت، این مدت به نظرش مانند چند روز گذشت. </p>
  <p>
    <span class="verse-marker">۲۱</span>بعد از ختم این مدت یعقوب به لابان گفت: «مدت قرارداد ما بسر رسیده است. دخترت را به من بده تا با او عروسی کنم.» <span class="verse-marker">۲۲</span>لابان یک مجلس عروسی ترتیب داد و همۀ مردم آنجا را دعوت کرد. <span class="verse-marker">۲۳</span>اما در آن شب لابان به جای راحیل، لیه را به یعقوب داد و یعقوب با او همخواب شد. <span class="verse-marker">۲۴</span>(لابان کنیز خود زلفه را به دختر خود لیه بخشید.) <span class="verse-marker">۲۵</span>یعقوب تا صبح روز بعد نفهمید که این دختر لیه است. صبح که فهمید پیش لابان رفت و به او گفت: «این چه کاری بود که تو کردی؟ من بخاطر راحیل برای تو کار کردم. ولی تو مرا فریب دادی.» <span class="verse-marker">۲۶</span>لابان در جواب گفت: «در بین ما رسم نیست که دختر کوچک را قبل از دختر بزرگ شوهر بدهیم. <span class="verse-marker">۲۷</span>تا روز هفتم جشن عروسی صبر کن. من راحیل را هم در مقابل هفت سال دیگر که برای من کار کنی به تو می‌دهم.» </p>
  <p>
    <span class="verse-marker">۲۸</span>یعقوب قبول کرد. بعد از اینکه یک هفته گذشت لابان راحیل را هم به یعقوب داد. <span class="verse-marker">۲۹</span>(لابان کنیز خود بلهه را هم به راحیل بخشید.) <span class="verse-marker">۳۰</span>یعقوب با راحیل عروسی کرد و او را بیشتر از لیه دوست می‌داشت. یعقوب به خاطر راحیل هفت سال دیگر برای لابان کار کرد. </p>
  <h3>فرزندان یعقوب </h3>
  <p>
    <span class="verse-marker">۳۱</span>چون خداوند دید که یعقوب لیه را کمتر از راحیل دوست دارد، به لیه قدرت بچه‌دار شدن بخشید، ولی راحیل نازا ماند. <span class="verse-marker">۳۲</span>لیه حامله شد و پسری به دنیا آورد. او گفت: «خداوند زحمت مرا دیده است. حالا شوهرم مرا دوست می‌دارد.» بنابراین نام کودک را رئوبین گذاشت. <span class="verse-marker">۳۳</span>لیه باز هم حامله شد و پسری زائید و گفت: «خداوند این پسر را هم به من داده است چون که می‌داند من محبوب شوهرم نیستم.» پس نام این پسر را شمعون گذاشت. <span class="verse-marker">۳۴</span>بار دیگر او حامله شد و پسر دیگری زائید. او گفت: «حالا شوهرم به من دلبستگی بیشتری می‌داشته باشد چون که سه پسر برای او زائیده‌ام.» پس نام این پسر را لاوی گذاشت. <span class="verse-marker">۳۵</span>او باز هم حامله شد و پسر دیگری بدنیا آورد و گفت: «این بار خداوند را سپاس می‌گویم.» اسم این پسر را یهودا گذاشت. لیه بعد از این دیگر حامله نشد. </p>
  <a id="c30"></a>
  <h2>فصل سی‌ام </h2>
  <p>
    <span class="verse-marker">۱</span>راحیل نازا بود و به خاطر همین به خواهر خود حسادت می‌ورزید. او به یعقوب گفت: «یا به من طفلی بده یا من می‌میرم.» <span class="verse-marker">۲</span>یعقوب از دست راحیل عصبانی شد و گفت: «من نمی‌توانم جای خدا را بگیرم. اوست که ترا نازا ساخته است.» <span class="verse-marker">۳</span>راحیل گفت: «بیا و با کنیز من بلهه همبستر شو تا او بجای من طفلی بزاید و به این وسیله من مادر بشوم.» <span class="verse-marker">۴</span>پس او کنیز خود بلهه را به شوهر خود داد و یعقوب با او همبستر شد. <span class="verse-marker">۵</span>بلهه حامله شد و برای یعقوب پسری زائید. <span class="verse-marker">۶</span>راحیل گفت: «خدا حق من را داده و دعای مرا شنیده است. او به من پسری داده است.» پس اسم این پسر را دان گذاشت. <span class="verse-marker">۷</span>بلهه بار دیگر حامله شد و پسر دیگری برای یعقوب بدنیا آورد. <span class="verse-marker">۸</span>راحیل گفت: «من با خواهر خود مبارزۀ سختی کرده‌ام و پیروز شده‌ام»؛ بنا بر این اسم آن پسر را نفتالی گذاشت. </p>
  <p>
    <span class="verse-marker">۹</span>اما لیه وقتی دید که دیگر نمی‌تواند صاحب فرزند شود، کنیز خود زلفه را به یعقوب داد. <span class="verse-marker">۱۰</span>پس زلفه پسری برای یعقوب زائید. <span class="verse-marker">۱۱</span>لیه گفت: «من سعادتمند شده‌ام»؛ پس اسم او را جاد گذاشت. <span class="verse-marker">۱۲</span>زلفه برای یعقوب پسر دیگری زائید. <span class="verse-marker">۱۳</span>لیه گفت: «من چقدر خوشحال هستم. دیگر همۀ زنان مرا خوشحال خواهند خواند.» پس اسم او را اَشیر گذاشت. </p>
  <p>
    <span class="verse-marker">۱۴</span>موقع درو گندم، رئوبین به مزرعه رفت. او مِهر گیاهی پیدا کرد و آنرا برای مادر خود لیه آورد. راحیل به لیه گفت: «خواهش می‌کنم مقداری از مِهر گیاه پسرت را به من بده.» <span class="verse-marker">۱۵</span>لیه جواب داد: «آیا این کافی نیست که تو شوهر مرا تصاحب کرده‌ای؟ حالا هم کوشش می‌کنی که مِهر گیاه پسر مرا از من بگیری؟» راحیل گفت: «اگر مِهر گیاه پسرت را به من بدهی می‌توانی بجای آن امشب با یعقوب بخوابی.» </p>
  <p>
    <span class="verse-marker">۱۶</span>وقت عصر بود، یعقوب از مزرعه می‌آمد. لیه به استقبال او رفت و گفت: «تو امشب باید با من بخوابی، زیرا من مِهر گیاه پسرم را برای این کار داده‌ام.» پس آن شب یعقوب با او خوابید. <span class="verse-marker">۱۷</span>خدا دعای لیه را مستجاب کرد و او حامله شد و پنجمین پسر خود را بدنیا آورد. <span class="verse-marker">۱۸</span>سپس لیه گفت: «خدا به من پاداش داده است. زیرا من کنیز خود را به شوهرم دادم.» پس او اسم پسرش را ایسَسکار گذاشت. <span class="verse-marker">۱۹</span>لیه بار دیگر حامله شد و پسر ششم خود را برای یعقوب زائید. <span class="verse-marker">۲۰</span>او گفت: «خدا هدیه‌ای عالی به من داده است. حالا دیگر مورد توجه شوهرم قرار می‌گیرم چون که شش پسر برای او زائیده‌ام.» پس نام او را زبولون گذاشت. <span class="verse-marker">۲۱</span>بعد از آن دختری زائید و نامش را دینه گذاشت. </p>
  <p>
    <span class="verse-marker">۲۲</span>خدا راحیل را به یاد آورد. دعای او را مستجاب کرد و به او فرزندی بخشید. <span class="verse-marker">۲۳</span>او حامله شد و پسری زائید. راحیل گفت: «خدا پسری به من داده و به این وسیله ننگ مرا برطرف ساخته است.» <span class="verse-marker">۲۴</span>بنابرین نام او را یوسف گذاشت و گفت: «خداوند پسر دیگری هم به من خواهد داد.» </p>
  <h3>قرارداد یعقوب با لابان </h3>
  <p>
    <span class="verse-marker">۲۵</span>بعد از تولد یوسف یعقوب به لابان گفت: «اجازه بده به وطن خود و به خانه‌ام برگردم. <span class="verse-marker">۲۶</span>زنان و فرزندان مرا که به خاطر آن‌ها برای تو کار کرده‌ام به من بده تا از اینجا بروم. البته تو خوب می‌دانی که چطور به تو خدمت کرده‌ام.» <span class="verse-marker">۲۷</span>لابان به او گفت: «خواهش می‌کنم به حرف‌های من گوش کن: من فال گرفته‌ام و فهمیده‌ام که خداوند به خاطر تو مرا برکت داده است. <span class="verse-marker">۲۸</span>پس حالا بگو مزدت چقدر است تا به تو بدهم.» <span class="verse-marker">۲۹</span>یعقوب جواب داد: «تو می‌دانی که من چطور برای تو کار کرده‌ام و چطور از گله‌های تو نگهبانی نموده‌ام. <span class="verse-marker">۳۰</span>وقتی من پیش تو آمدم اموال تو کم بود، ولی حالا زیاد شده است. خداوند به خاطر من تو را برکت داده است. حالا دیگر وقت آن است که من به فکر خودم باشم.» <span class="verse-marker">۳۱</span>لابان پرسید: «چه چیزی باید به تو بدهم؟» یعقوب جواب داد: «من هیچ مزدی نمی‌خواهم. اگر با پیشنهاد من موافق باشی من به کارم ادامه می‌دهم و از گله‌های تو نگهبانی می‌کنم. <span class="verse-marker">۳۲</span>امروز به میان گله‌های تو می‌روم و تمام بره‌های سیاه و بزغاله‌های ابلق را بجای مزد خود جدا می‌کنم. <span class="verse-marker">۳۳</span>موقعی که بیائی تا آنچه را من به جای مزد خود بر می‌دارم ببینی به راحتی می‌توانی بفهمی که من با تو بی‌ریا و راست بوده‌ام. اگر گوسفندی که سیاه نباشد و یا بزی که ابلق نباشد پیش من دیدی، بدان که آنرا دزدیده‌ام.» <span class="verse-marker">۳۴</span>لابان گفت: «درست است. همان طور که گفتی قبول دارم.» <span class="verse-marker">۳۵</span>اما آن روز لابان تمام بز‌های نری که ابلق یا خالدار بودند و همچنین تمام بز‌های ماده‌ای که ابلق یا خالدار بودند و یا لکۀ سفید داشتند و همۀ گوسفندان سیاه را جدا کرد و به پسران خود داد تا آن‌ها را ببرند و از آن‌ها نگهبانی کنند. <span class="verse-marker">۳۶</span>او با این گله سه روز سفر کرد و تا آنجائی که می‌توانست از یعقوب دور شد. اما یعقوب از باقیماندۀ گله پاسبانی می‌کرد. </p>
  <p>
    <span class="verse-marker">۳۷</span>یعقوب شاخه‌های سبز درخت عرعر، بادام و چنار را برداشت و پوست آن‌ها را خط خط کرد تا سفیدی آن‌ها معلوم شود. <span class="verse-marker">۳۸</span>وقتی گله برای نوشیدن آب می‌آمد، او این شاخه‌ها را در آبخور آن‌ها می‌انداخت. زیرا حیوانات موقعی که برای نوشیدن آب می‌آمدند، جفت‌گیری می‌کردند. <span class="verse-marker">۳۹</span>وقتی بزها در مقابل این شاخه‌ها حامله می‌شدند بزغاله‌های آن‌ها ابلق و خالدار به دنیا می‌آمدند. </p>
  <p>
    <span class="verse-marker">۴۰</span>یعقوب گوسفند‌ها را از بزها جدا می‌کرد و آن‌ها را در طرف دیگر در مقابل حیوانات ابلق و خالدار گلۀ لابان نگهداری می‌کرد. به این ترتیب او گلۀ خود را هر روزه زیاد می‌کرد و آن‌ها را از گلۀ لابان جدا نگهداری می‌کرد. <span class="verse-marker">۴۱</span>موقعی که حیوانات قوی و سالم جفت‌گیری می‌کردند، یعقوب شاخه‌ها را در آبخور آن‌ها می‌گذاشت و آن‌ها در میان شاخه‌ها حامله می‌شدند. <span class="verse-marker">۴۲</span>اما وقتی حیوانات ضعیف جفت‌گیری می‌کردند یعقوب شاخه‌ها را در آبخور آن‌ها نمی‌گذاشت. به این ترتیب حیوانات ضعیف به لابان می‌رسید و حیوانات قوی و سالم از یعقوب می‌شد. <span class="verse-marker">۴۳</span>به این ترتیب یعقوب بسیار ثروتمند شد. او صاحب گله‌های بسیار شد، و غلامان و کنیزان و شتران و خر‌های بسیار داشت. </p>
  <a id="c31"></a>
  <h2>فصل سی م یکم </h2>
  <h3>یعقوب از نزد لابان فرار می‌کند </h3>
  <p>
    <span class="verse-marker">۱</span>یعقوب شنید که پسران لابان می‌گویند: «تمام ثروت یعقوب مال پدر ما است. او تمام دارائی‌اش را از اموال پدر ما به‌دست آورده است.» <span class="verse-marker">۲</span>همچنین یعقوب دید که لابان دیگر مانند سابق با او دوست نیست. <span class="verse-marker">۳</span>سپس خداوند به او فرمود: «به سرزمین اجدادت یعنی جائی که در آن به دنیا آمدی برو. من با تو می‌باشم.» </p>
  <p>
    <span class="verse-marker">۴</span>پس یعقوب برای راحیل و لیه پیغام فرستاد تا در مزرعه، جائی که گله‌ها هستند، پیش او بیایند. <span class="verse-marker">۵</span>به آن‌ها گفت: «من فهمیده‌ام که پدر شما دیگر مثل سابق با من دوستانه رفتار نمی‌کند، ولی خدای پدرم با من بوده است. <span class="verse-marker">۶</span>هر دوی شما می‌دانید که من با همۀ قدرتم برای پدر شما کار کرده‌ام. <span class="verse-marker">۷</span>ولی پدر شما مرا فریب داده و تا به حال ده بار حق مرا تلف کرده است، ولی خدا نگذاشت که او به من صدمه‌ای بزند. <span class="verse-marker">۸</span>هر وقت لابان می‌گفت: «بز‌های ابلق اجرت تو باشد»، تمام گله، بزغاله‌های ابلق می‌زائیدند. وقتی می‌گفت: «بز‌های خالدار و خط‌خطی اجرت تو باشد»، تمام گله، بز‌های خالدار و خط‌خطی می‌زائیدند. <span class="verse-marker">۹</span>خدا گله‌های پدر شما را از او گرفته و به من داده است. </p>
  <p>
    <span class="verse-marker">۱۰</span>موقع جفت‌گیری گله‌ها خوابی دیدم. دیدم که بز‌های نری که جفت‌گیری می‌کنند. ابلق، خالدار و خط‌خطی هستند. <span class="verse-marker">۱۱</span>فرشتۀ خدا در خواب به من گفت: «یعقوب.» گفتم: «بلی.» <span class="verse-marker">۱۲</span>او جواب داد: «ببین، تمام بز‌های نر که جفت‌گیری می‌کنند، ابلق، خالدار و خط‌خطی هستند. من این کار را کرده‌ام. زیرا تمام کارهای را که لابان با تو کرده است، دیده‌ام. <span class="verse-marker">۱۳</span>من همان خدائی هستم که در بیت‌ئیل بر تو ظاهر شدم. در جائی که یک ستون سنگی بعنوان یاد بود بنا کردی و روغن زیتون بر آن ریختی. همان جائی که آن را برای من وقف کردی. حالا حاضر شو و به سرزمینی که در آن به دنیا آمدی، برگرد.»» </p>
  <p>
    <span class="verse-marker">۱۴</span>راحیل و لیه در جواب یعقوب گفتند: «از پدر ما ارثی برای ما نرسیده است. <span class="verse-marker">۱۵</span>او با ما مثل بیگانه‌ها رفتار کرده است. ما را فروخته و پولی را که از این بابت به‌دست آورده است برای خود نگاهداشته است. <span class="verse-marker">۱۶</span>تمام این ثروتی که خدا از پدر ما گرفته است، مال ما و اطفال ما است و هر چه خدا به تو گفته است انجام بده.» </p>
  <p>
    <span class="verse-marker">۱۷-۱۸</span>پس یعقوب تمام گله‌ها و چیزهای را که در بین‌النهرین به‌دست آورده بود جمع کرد. زنها و فرزندان خود را سوار شتر کرد و آماده شد تا به سرزمین پدری خود، یعنی کنعان برگردد. <span class="verse-marker">۱۹</span>لابان رفته بود که پشم گوسفندان خود را بچیند. وقتی او نبود، راحیل بتهای را که در خانۀ پدرش بود دزدید. <span class="verse-marker">۲۰</span>یعقوب، لابان را فریب داد و به او نگفت که می‌خواهد از آنجا برود. <span class="verse-marker">۲۱</span>او هر چه داشت جمع کرد و به عجله آنجا را ترک کرد. او از دریای فرات گذشت و به سمت تپه‌های جلعاد رفت. </p>
  <h3>لابان یعقوب را تعقیب می‌کند </h3>
  <p>
    <span class="verse-marker">۲۲</span>بعد از سه روز به لابان خبر دادند که یعقوب فرار کرده است. <span class="verse-marker">۲۳</span>او مردان خود را جمع کرد و به تعقیب یعقوب پرداخت. بالاخره بعد از هفت روز در تپه‌های جلعاد به او رسید. <span class="verse-marker">۲۴</span>آن شب خدا در خواب به لابان ظاهر شد و به او فرمود: «هوش کنی که به یعقوب خوب یا بد نگوئی.» <span class="verse-marker">۲۵</span>یعقوب در کوه خیمه زده بود. لابان و خویشاوندان او هم در تپه‌های جلعاد خیمه زدند. </p>
  <p>
    <span class="verse-marker">۲۶</span>لابان به یعقوب گفت: «چرا مرا فریب دادی و دختران مرا مانند اسیران جنگی با خود بردی؟ <span class="verse-marker">۲۷</span>چرا مرا فریب دادی و بی‌خبر فرار کردی؟ اگر به من خبر می‌دادی، با ساز و آواز برای خداحافظی می‌آمدم. <span class="verse-marker">۲۸</span>تو حتی نگذاشتی که من نواسه‌ها و دختر‌هایم را ببوسم و با آن‌ها خداحافظی کنم. این کار تو احمقانه بود. <span class="verse-marker">۲۹</span>من قدرت آنرا دارم که تو را جزا بدهم، اما دیشب خدای پدرت به من گفت که به تو چیزی نگویم. <span class="verse-marker">۳۰</span>من می‌دانم تو علاقۀ زیادی داشتی که به وطنت برگردی. اما چرا بتهای مرا دزدیدی؟» </p>
  <p>
    <span class="verse-marker">۳۱</span>یعقوب جواب داد: «من می‌ترسیدم که مبادا دختر‌هایت را با زور از من بگیری. <span class="verse-marker">۳۲</span>اما پیش هر کس که بُتهایت را پیدا کنی، آن شخص باید کشته شود. اینجا در حضور خویشاوندان ما جستجو کن و هر چه از اموال خودت را دیدی بردار.» یعقوب نمی‌دانست که راحیل بتها را دزدیده است. </p>
  <p>
    <span class="verse-marker">۳۳</span>لابان خیمه‌های یعقوب، لیه و کنیز‌های آن‌ها را جستجو کرد و چیزی پیدا نکرد. پس به خیمۀ راحیل رفت. <span class="verse-marker">۳۴</span>راحیل بتها را زیر زین شتر پنهان کرده بود، و خودش هم روی آن نشسته بود. لابان تمام خیمۀ او را جستجو کرد، ولی آن‌ها را نیافت. <span class="verse-marker">۳۵</span>راحیل به پدر خود گفت: «از من دلگیر نشو، چون که عادت ماهانۀ زنانگی دارم و نمی‌توانم در حضور تو بایستم.» لابان با وجود جستجوی زیاد نتوانست بتهای خود را پیدا کند. </p>
  <p>
    <span class="verse-marker">۳۶</span>آنگاه یعقوب قهر شد و با لابان جنگ و دعوا کرد و گفت: «چه خطایی از من سر زده است که تو اینطور مرا تعقیب کردی؟ <span class="verse-marker">۳۷</span>تو تمام اموال مرا جستجو کردی. آیا چیزی از اسباب خانه‌ات را یافتی؟ هر چه پیدا کردی اینجا پیش خویشاوندان خودت و خویشاوندان من بگذار تا آن‌ها ببینند و بگویند حق با کدام یک از ما است. <span class="verse-marker">۳۸</span>من مدت بیست سال با تو بودم. در این مدت حتی یکی از گوسفند‌ها و یا بز‌های تو نقصان نکرده است و من حتی یک میش از گلۀ تو برای خودم نگرفته‌ام. <span class="verse-marker">۳۹</span>هرگز گوسفندی را که حیوان وحشی آنرا کشته بود پیش تو نیاوردم تا به تو نشان دهم، بلکه خودم عوض آنرا می‌دادم. تو آنهائی را که در شب و یا روز دزدیده می‌شدند، عوض آن‌ها را از من می‌گرفتی. <span class="verse-marker">۴۰</span>بارها از گرمای روز و سرمای شب نزدیک بود از بین بروم و نمی‌توانستم بخوابم. <span class="verse-marker">۴۱</span>همین طور بیست سال تو را خدمت کردم. چهارده سال برای دو دخترت و شش سال برای گله‌ات. با وجود این تو ده مرتبه اجرت مرا تغییر دادی. <span class="verse-marker">۴۲</span>هرگاه خدای پدرانم، خدای ابراهیم و اسحاق با من نمی‌بود تو دست خالی مرا بیرون می‌کردی، ولی خدا زحمات مرا دیده است که چطور کار می‌کردم و دیشب تو را ملامت کرده است.» </p>
  <h3>موافقۀ یعقوب و لابان </h3>
  <p>
    <span class="verse-marker">۴۳</span>لابان در جواب یعقوب گفت: «این دختران، دختران من و اطفال آن‌ها اطفال من و این گله هم گلۀ من است. در حقیقت هر چه که اینجا می‌بینی مال من است. اما چون نمی‌توانم دختر‌هایم و اطفال آن‌ها را از تو بگیرم، <span class="verse-marker">۴۴</span>حاضرم با تو پیمان ببندم. پس بیا تا یک ستون سنگی درست کنیم تا نشانۀ پیمان ما باشد.» </p>
  <p>
    <span class="verse-marker">۴۵</span>پس یعقوب سنگی را برداشت و آنرا به عنوان یاد بود در آنجا گذاشت. <span class="verse-marker">۴۶</span>او به خویشاوندان خود امر کرد تا چند تخته سنگ بیاورند و روی هم بگذارند. بعد از آن در کنار آن تخته سنگ‌ها با هم غذا خوردند. <span class="verse-marker">۴۷</span>لابان نام آنجا را «یجرسهدوتا» گذاشت، ولی یعقوب آنجا را «جلعید» نامید. <span class="verse-marker">۴۸</span>لابان به یعقوب گفت: «این ستون از امروز بین من و تو شاهد است.» به این سبب است که نام آنجا را جلعید گذاشتند. <span class="verse-marker">۴۹</span>لابان همچنین گفت: «وقتی ما از یکدیگر جدا می‌شویم خداوند ناظر هردوی ما است.» پس آنجا را مِصفه (یعنی برج دیده‌بانی) هم نامیدند. <span class="verse-marker">۵۰</span>لابان به سخنان خود ادامه داد و گفت: «اگر دختر‌های مرا اذیت کنی و یا بغیر از آن‌ها زن دیگری بگیری، هر چند که من ندانم، ولی بدان که خدا بین ما ناظر است. <span class="verse-marker">۵۱</span>این تودۀ سنگ و این ستونی که بین ما است، <span class="verse-marker">۵۲</span>هر دو شاهد پیمان ما خواهند بود. من هرگز از این ستون نمی‌گذرم تا به تو حمله کنم و تو هم هرگز از این ستون و یا تودۀ سنگ برای حمله به من عبور نمی‌کنی. <span class="verse-marker">۵۳</span>خدای ابراهیم و خدای ناحور بین ما قضاوت می‌کند.» سپس یعقوب به نام خدائی که پدرش اسحاق او را پرستش می‌کرد قسم یاد کرد که این پیمان را حفظ کند. <span class="verse-marker">۵۴</span>آنگاه یعقوب بالای آن کوه قربانی کرد و همراهان خود را برای غذا خوردن دعوت کرد. بعد از خوردن غذا آن‌ها شب را در کوه بسر بردند. <span class="verse-marker">۵۵</span>روز بعد صبح وقت، لابان نواسه‌ها و دختر‌های خود را بوسید و برای آن‌ها دعای خیر کرد و به طرف خانۀ خود رفت. </p>
  <a id="c32"></a>
  <h2>فصل سی و دوم </h2>
  <h3>یعقوب آماده می‌شود تا با عیسو ملاقات کند </h3>
  <p>
    <span class="verse-marker">۱</span>وقتی یعقوب در راه بود، چند فرشته با او روبرو شدند. <span class="verse-marker">۲</span>یعقوب آن‌ها را دید و گفت: «اینجا اردوگاه خدا است.» پس نام آنجا را محنایم (یعنی دو لشکر) گذاشت. </p>
  <p>
    <span class="verse-marker">۳</span>یعقوب چند نفر قاصد به ادوم فرستاد تا پیش برادرش عیسو بروند. <span class="verse-marker">۴</span>به آن‌ها گفت: «به آقایم عیسو بگوئید: من یعقوب، غلام تو هستم و تا به حال پیش لابان بودم. <span class="verse-marker">۵</span>من در آنجا صاحب گاوها، خرها، گوسفندان، بزها و غلامان شدم. حالا برای تو پیغام فرستاده‌ام به این امید که مورد لطف و توجه تو قرار بگیرم.» </p>
  <p>
    <span class="verse-marker">۶</span>وقتی قاصدان پیش یعقوب برگشتند گفتند: «ما پیش برادرت عیسو رفتیم. او حالا با چهار صد نفر به استقبال تو می‌آید.» <span class="verse-marker">۷</span>یعقوب پریشان شد و ترسید. پس همراهان خود و گوسفندان و بزها و شتران خود را به دو دسته تقسیم کرد. <span class="verse-marker">۸</span>او با خود گفت: «اگر عیسو بیاید و به دستۀ اول حمله کند، دستۀ دوم می‌توانند فرار کنند.» <span class="verse-marker">۹</span>پس یعقوب دعا کرد و گفت: «ای خدای پدرم ابراهیم و خدای پدرم اسحاق، ای خداوندی که به من فرمودی که به سرزمین خود و به نزد فامیل خود برگردم و تو همه چیز را به خیر من می‌گردانی. <span class="verse-marker">۱۰</span>من بندۀ تو هستم و ارزش این همه مهربانی و وفاداری که به من کرده‌ای ندارم. من فقط با یک عصاچوب از دریای اُردن عبور کردم، ولی حالا که برگشته‌ام مالک دو گروه هستم. <span class="verse-marker">۱۱</span>حالا دعا می‌کنم که مرا از دست برادرم عیسو نجات بدهی. من می‌ترسم. می‌ترسم که او بیاید و به ما حمله کند و همۀ ما را با زنها و اطفالم از بین ببرد. <span class="verse-marker">۱۲</span>تو قول دادی که همه چیز را به خیر من بگردانی و اولادۀ مرا مانند ریگ‌های کنار دریا آنقدر زیاد کنی که کسی نتواند آن‌ها را بشمارد.» </p>
  <p>
    <span class="verse-marker">۱۳</span>او شب در آنجا ماند و سپس از آنچه داشت تحفه‌هائی برای برادر خود عیسو تهیه کرد. <span class="verse-marker">۱۴</span>دو صد بز ماده و بیست بز نر، دو صد میش و بیست قوچ. <span class="verse-marker">۱۵</span>سی شتر شیرده با چوچه‌های آن‌ها، چهل گاو ماده و ده گاو نر، بیست خر ماده و ده خر نر. <span class="verse-marker">۱۶</span>آن‌ها را به چند گله و رمه تقسیم کرد و هر گله را به یکی از غلامان خود سپرد. به آن‌ها گفت: «شما پیشتر از من به دنبال هم بروید و بین هر گله فاصله بگذارید.» <span class="verse-marker">۱۷</span>به غلام اول امر کرد: «وقتی برادرم عیسو تو را دید و پرسید: «آقایت کیست و از کجا می‌آئی، و این حیوانات مال کیست؟» <span class="verse-marker">۱۸</span>تو باید بگوئی: «اینها مال نوکر تو یعقوب است. او اینها را به عنوان هدیه برای آقای خود عیسو فرستاده است. خود او هم پشت سر ما می‌آید.»» <span class="verse-marker">۱۹</span>همین طور به دومی و سومی و به همۀ کسانی که مسئول این گله‌ها بودند گفت: «شما هم وقتی عیسو را دیدید باید همین را بگوئید. <span class="verse-marker">۲۰</span>بگوئید: «خادم تو یعقوب پشت سر ما است.»» یعقوب فکر می‌کرد که با این تحفه‌هائی که قبل از خودش می‌فرستد ممکن است عیسو را خوشنود گرداند تا وقتی او را ببیند مورد بخشش او واقع شود. <span class="verse-marker">۲۱</span>پس تحفه‌ها را پیشتر فرستاد و خودش شب در خیمه‌گاه بسر برد. </p>
  <h3>کشتی گرفتن یعقوب در فنیئیل </h3>
  <p>
    <span class="verse-marker">۲۲</span>همان شب یعقوب برخاست. دو زن و دو کنیز و یازده فرزند خود را از دریای یبوق تیر کرد. <span class="verse-marker">۲۳</span>بعد از آن تمام دارائی خود را هم به آن طرف دریا فرستاد. <span class="verse-marker">۲۴</span>اما خودش به تنهائی در آنجا ماند. سپس مردی آمد و تا طلوع صبح با یعقوب کشتی گرفت. <span class="verse-marker">۲۵</span>وقتی آن مرد دید نمی‌تواند یعقوب را مغلوب کند، بر بالای ران او ضربه‌ای زد و ران یعقوب بیجا شد. <span class="verse-marker">۲۶</span>پس آن مرد گفت: «بگذار بروم، چون هوا روشن می‌شود.» یعقوب گفت: «تا مرا برکت ندهی نمی‌گذارم بروی.» <span class="verse-marker">۲۷</span>آن مرد گفت: «نام تو چیست؟» یعقوب گفت: «نام من یعقوب است.» <span class="verse-marker">۲۸</span>آن مرد گفت: «بعد از این نام تو یعقوب نخواهد بود. تو با خدا و انسان مجاهده کردی و پیروز شدی. پس بعد از این نام تو اسرائیل خواهد بود.» <span class="verse-marker">۲۹</span>یعقوب گفت: «حالا نام خودت را به من بگو.» اما او گفت: «چرا نام مرا می‌پرسی؟» و پس از آن یعقوب را برکت داد. <span class="verse-marker">۳۰</span>یعقوب گفت: «من خدا را روبرو دیده‌ام و هنوز هم زنده‌ام.» پس نام آن محل را فنیئیل (یعنی چهرۀ خدا) گذاشت. <span class="verse-marker">۳۱</span>وقتی یعقوب فنیئیل را ترک می‌نمود، آفتاب طلوع کرد. یعقوب به خاطر ضربه‌ای که به رانش خورده بود می‌لنگید. <span class="verse-marker">۳۲</span>تا امروز هم بنی‌اسرائیل ماهیچۀ کاسۀ ران را نمی‌خورند. زیرا همین قسمت ران یعقوب ضربه خورده بود. </p>
  <a id="c33"></a>
  <h2>فصل سی و سوم </h2>
  <h3>ملاقات یعقوب و عیسو </h3>
  <p>
    <span class="verse-marker">۱</span>یعقوب دید که عیسو با چهار صد نفر مرد می‌آید. پس اطفال خود را بین راحیل و لیه و دو کنیز تقسیم کرد. <span class="verse-marker">۲</span>کنیزها و اطفال آن‌ها را اول و پشت سر آن‌ها لیه و اطفال او را، راحیل و یوسف را هم در آخر گذاشت. <span class="verse-marker">۳</span>یعقوب پیشتر از آن‌ها رفت و هفت مرتبه به خاک افتاد و سجده کرد تا به برادر خود رسید. <span class="verse-marker">۴</span>ولی عیسو دوید و به استقبال یعقوب رفت. دست خود را به گردن او انداخت و او را بوسید. آن‌ها هر دو گریه می‌کردند. <span class="verse-marker">۵</span>وقتی عیسو به اطراف نگاه کرد و زنها و اطفال را دید، پرسید: «این همراهان تو کی هستند؟» یعقوب گفت: «ای آقای من، اینها زنان و فرزندان من هستند که خدا از روی لطف به من داده است.» <span class="verse-marker">۶</span>پس کنیزان و اطفال آن‌ها پیش آمدند و تعظیم کردند. <span class="verse-marker">۷</span>سپس لیه و فرزندانش و آخر همه یوسف و راحیل پیش آمدند و تعظیم کردند. <span class="verse-marker">۸</span>عیسو پرسید: «آن حیواناتی را که در راه دیدم برای چه بود؟» یعقوب گفت: «آن‌ها را برای تو آوردم تا مورد لطف تو قرار گیرم.» <span class="verse-marker">۹</span>اما عیسو گفت: «برادر، من به اندازۀ کافی گله و رمه دارم. آن‌ها را برای خودت نگهدار.» <span class="verse-marker">۱۰</span>یعقوب گفت: «نه. خواهش می‌کنم اگر به من لطف داری، تحفه‌های مرا قبول کن. دیدن روی تو برای من مثل این است که خدا را دیده‌ام. تو با من بسیار دوستانه رفتار کردی. <span class="verse-marker">۱۱</span>لطفاً این تحفه‌ها را که برای تو آورده‌ام قبول کن. خدا به من لطف کرده و هر چه احتیاج داشته‌ام به من داده است.» یعقوب آنقدر اصرار کرد تا عیسو آن‌ها را قبول کرد. </p>
  <p>
    <span class="verse-marker">۱۲</span>عیسو گفت: «پس حاضر شو تا برویم. من هم با شما می‌آیم.» <span class="verse-marker">۱۳</span>یعقوب گفت: «ای آقای من، تو می‌دانی که کودکان ضعیف هستند و من هم باید از گوسفندان و گاوها و چوچه‌های آن‌ها نگهبانی کنم. اگر آن‌ها را بسرعت برانم، همۀ آن‌ها می‌میرند. <span class="verse-marker">۱۴</span>ای آقای من لطفاً تو پیشتر برو، بنده هم آهسته طوری که گله و کودکان بتوانند بیایند به دنبال تو می‌آیم تا در ادوم به شما برسم.» <span class="verse-marker">۱۵</span>عیسو گفت: «پس بگذار چند نفر از این مردانی که با من هستند پیش تو بگذارم.» اما یعقوب گفت: «ای آقای من، احتیاجی به آن‌ها نیست. فقط لطف تو برای من کافی است.» <span class="verse-marker">۱۶</span>پس همان روز عیسو به طرف ادوم رفت. <span class="verse-marker">۱۷</span>اما یعقوب به سُکوت رفت، در آنجا خانه‌ای برای خود ساخت و جائی هم برای گله درست کرد. به این سبب آن محل را سُکوت (یعنی سایبانها) نامیدند. </p>
  <p>
    <span class="verse-marker">۱۸</span>پس یعقوب از بین‌النهرین به سلامتی به شهر شکیم در سرزمین کنعان رسید و در مزرعه‌ای نزدیک شهر خیمه زد. <span class="verse-marker">۱۹</span>او آن مزرعه را از پسران حمور، پدر شکیم، به صد سکۀ نقره خرید. <span class="verse-marker">۲۰</span>در آنجا قربانگاهی درست کرد و آنرا ایل اُلوهی اسرائیل (یعنی خداوند، خدای اسرائیل است) نامید. </p>
  <a id="c34"></a>
  <p>فصل سی و چهارم </p>
  <h3>تجاوز به دینه </h3>
  <p>
    <span class="verse-marker">۱</span>روزی دینه ـ دختر یعقوب و لیه ـ به دیدار چند نفر از زنان کنعانی رفت. <span class="verse-marker">۲</span>شکیم ـ پسر حمور حوی ـ که رئیس آن منطقه بود، او را دید و به زور او را گرفت و به او تجاوز کرد. <span class="verse-marker">۳</span>اما متوجه شد که او دختر بسیار زیبا و دلربائی است و عاشق او شد. پس کوشش می‌کرد که هر طور شده دل او را به‌دست بیاورد. <span class="verse-marker">۴</span>پس شکیم به پدر خود گفت: «از تو می‌خواهم که این دختر را برای من بگیری.» </p>
  <p>
    <span class="verse-marker">۵</span>یعقوب فهمید که دامن دخترش دینه، لکه‌دار شده است، اما چون پسران او با گله رفته بودند، کاری نکرد تا آن‌ها برگردند. <span class="verse-marker">۶</span>حمور، پدر شکیم به نزد یعقوب رفت تا با او مذاکره کند. <span class="verse-marker">۷</span>در همین موقع پسران یعقوب از مزرعه آمدند. وقتی از ماجرا با خبر شدند به شدت غمگین و قهر شدند، زیرا که شکیم به دختر یعقوب تجاوز کرده بود و به این وسیله به قوم اسرائیل توهین شده بود. <span class="verse-marker">۸</span>حمور به آن‌ها گفت: «پسر من شکیم عاشق دختر شما شده است. خواهش می‌کنم اجازه بدهید تا با او عروسی کند. <span class="verse-marker">۹</span>بیائید با هم قرارداد ببندیم تا دختران و پسران ما با هم عروسی کنند. <span class="verse-marker">۱۰</span>به این ترتیب شما می‌توانید در سرزمین ما بمانید و در هر جائی که بخواهید زندگی کنید. آزادانه به کسب و کار مشغول شوید و اموال فراوان برای خود به‌دست آورید.» <span class="verse-marker">۱۱</span>سپس شکیم به پدر و برادران دینه گفت: «شما این لطف را در حق من بکنید. در عوض هر چه بخواهید به شما خواهم داد. <span class="verse-marker">۱۲</span>هر چه پیشکش و هر قدر مَهر می‌خواهید من قبول دارم. شما فقط اجازه بدهید که من با دینه عروسی کنم.» <span class="verse-marker">۱۳</span>پسران یعقوب، چون شکیم دامن خواهر شان دینه را لکه‌دار کرده بود، به شکیم و به پدرش حمور با حیله جواب دادند. <span class="verse-marker">۱۴</span>آن‌ها گفتند: «ما نمی‌توانیم بگذاریم خواهر ما با مردی که ختنه نشده است عروسی کند. چون این کار برای ما ننگ است. <span class="verse-marker">۱۵-۱۶</span>ما فقط با این شرط می‌توانیم با شما موافقت کنیم و اجازه بدهیم که دختران و پسران ما با هم عروسی کنند که شما هم مثل ما بشوید و تمام مردان شما ختنه شوند. آن وقت ما در بین شما زندگی می‌کنیم و با شما یک قوم می‌شویم. <span class="verse-marker">۱۷</span>اما اگر شرط ما را قبول نکنید و ختنه نشوید، ما دختر خود را می‌گیریم و اینجا را ترک می‌کنیم.» </p>
  <p>
    <span class="verse-marker">۱۸</span>این شرط به نظر حمور و پسرش شکیم، جالب بود. <span class="verse-marker">۱۹</span>آن مرد جوان به خاطر عشقی که به دختر یعقوب داشت برای انجام این شرط هیچ معطلی نکرد. شکیم در بین فامیل از همه عزیزتر بود. </p>
  <p>
    <span class="verse-marker">۲۰</span>حمور و پسرش شکیم به محل اجتماع شهر که در دروازۀ شهر بود آمدند و به مردان شهر خود گفتند: <span class="verse-marker">۲۱</span>«این مردم با ما دوست هستند. بگذارید اینجا در بین ما زندگی کنند و آزادانه رفت و آمد نمایند. این سرزمین آنقدر بزرگ است که برای هر دوی ما کافی می‌باشد. با دختران آن‌ها عروسی کنیم و دختران خود را به آن‌ها بدهیم. <span class="verse-marker">۲۲</span>اما این مردم فقط به این شرط حاضرند در بین ما زندگی کنند و با ما یکی شوند که تمام مردان و پسران ما مثل آن‌ها ختنه شوند. <span class="verse-marker">۲۳</span>در این صورت، آیا تمام دارائی آن‌ها و هر چه که دارند مال ما نمی‌شود؟ پس بیائید موافقه کنیم که آن‌ها بین ما زندگی کنند.» <span class="verse-marker">۲۴</span>تمام مردم آن شهر با آنچه حمور و شکیم گفتند موافقه کردند و تمام مردان و پسران ختنه شدند. </p>
  <p>
    <span class="verse-marker">۲۵</span>سه روز بعد، وقتی که مردان به خاطر ختنه شدن هنوز درد داشتند، دو پسر یعقوب، شمعون و لاوی، برادران دینه، شمشیر خود را برداشتند و بدون مقاومت به شهر حمله کردند و تمام مردم را کشتند. <span class="verse-marker">۲۶</span>آن‌ها حمور و پسرش شکیم را هم کشتند و دینه را از خانۀ شکیم بیرون آوردند و رفتند. <span class="verse-marker">۲۷</span>بعد از این کشتار، پسران دیگر یعقوب شهر را غارت کردند تا انتقام خواهر خود را که بی‌حرمت شده بود بگیرند. <span class="verse-marker">۲۸</span>آن‌ها گله‌های گوسفند و گاو و خر و هر چه که در شهر و مزرعه بود گرفتند. <span class="verse-marker">۲۹</span>آن‌ها تمام چیز‌های قیمتی را گرفتند و زنان و کودکان را اسیر کردند و هر چه در خانه‌ها بود بردند. </p>
  <p>
    <span class="verse-marker">۳۰</span>یعقوب به شمعون و لاوی گفت: «شما مرا به دردسر انداخته‌اید. حالا کنعانیان و فرزیان و تمام کسانی که در این سرزمین هستند از من متنفر می‌شوند. عدۀ ما خیلی کم است. اگر همۀ آن‌ها با هم متحد شوند و به ما حمله کنند، تمام ما نابود خواهیم شد.» <span class="verse-marker">۳۱</span>اما آن‌ها جواب دادند: «ما نمی‌توانیم بگذاریم که با خواهر ما مثل یک فاحشه رفتار کنند.» </p>
  <a id="c35"></a>
  <h2>فصل سی و پنجم </h2>
  <h3>خدا یعقوب را در بیت‌ئیل برکت می‌دهد </h3>
  <p>
    <span class="verse-marker">۱</span>خدا به یعقوب فرمود: «برخیز و به بیت‌ئیل برو و در آنجا باش. در آنجا قربانگاهی برای من بساز، برای خدائی که وقتی از دست برادرت عیسو فرار می‌کردی بر تو ظاهر شد.» </p>
  <p>
    <span class="verse-marker">۲</span>پس یعقوب به خانواده و تمام کسانی که با او بودند گفت: «تمام بتهائی را که در میان شما است دور بیندازید. خود را پاک کنید و لباس نو بپوشید. <span class="verse-marker">۳</span>ما از اینجا به بیت‌ئیل کوچ می‌کنیم. من در آنجا برای خدائی که هر جا رفتم با من بود، و در روز سختی به من کمک فرمود، قربانگاهی بنا خواهم کرد.» <span class="verse-marker">۴</span>پس آن‌ها تمام بتهائی را که داشتند، همچنین تمام گوشواره‌هائی را که در گوش شان بود به یعقوب دادند. یعقوب آن‌ها را در زیر درخت بلوطی در شکیم پنهان کرد. </p>
  <p>
    <span class="verse-marker">۵</span>وقتی یعقوب و پسرانش حرکت کردند، خوف خدا مردم شهر‌های اطراف را فرا‌گرفت. به این جهت آن‌ها پسران یعقوب را تعقیب نکردند. <span class="verse-marker">۶</span>یعقوب با تمام همراهانش به لوز در سرزمین کنعان که امروز بیت‌ئیل نامیده می‌شود آمدند. <span class="verse-marker">۷</span>او در آنجا قربانگاهی بنا کرد و نام آنجا را «خدای بیت‌ئیل» گذاشت، زیرا موقعی که او از دست برادر خود فرار می‌کرد، خدا خود را در آنجا بر او ظاهر کرد. <span class="verse-marker">۸</span>دبوره، دایۀ ربکا مُرد. او را در زیر درخت بلوطی در جنوب بیت‌ئیل دفن کردند. به همین جهت نام آنرا «بلوط گریان» گذاشتند. </p>
  <p>
    <span class="verse-marker">۹</span>وقتی یعقوب از بین‌النهرین برگشت، خدا دوباره بر او ظاهر شد و او را برکت داد. <span class="verse-marker">۱۰</span>خدا به او فرمود: «نام تو یعقوب است، اما بعد از این نام تو اسرائیل است.» پس خدا نام او را اسرائیل گذاشت. <span class="verse-marker">۱۱</span>خدا به او فرمود: «من خدای قادر مطلق هستم. تو صاحب فرزندان بسیار شو. اقوام و ملل از اولادۀ تو به وجود آیند و تو جد پادشاهان می‌شوی. <span class="verse-marker">۱۲</span>من سرزمینی را که به ابراهیم و اسحاق دادم به تو و بعد از تو به فرزندان تو می‌دهم.» <span class="verse-marker">۱۳</span>سپس خدا از نزد او به عالم بالا رفت. <span class="verse-marker">۱۴</span>یعقوب در همان جائی که خدا با او گفتگو کرد یک ستون سنگی بر پا کرد و هدیۀ نوشیدنی و روغن زیتون بر آن ریخت و آنرا تقدیس نمود. <span class="verse-marker">۱۵</span>او نام آنجا را بیت‌ئیل گذاشت، زیرا در آنجا خدا با او صحبت کرده بود. </p>
  <h3>وفات راحیل </h3>
  <p>
    <span class="verse-marker">۱۶</span>یعقوب و خانواده‌اش بیت‌ئیل را ترک کردند. هنوز تا فرات فاصلۀ زیادی داشتند که موقع وضع‌حمل راحیل رسید. وضع‌حمل او بسیار مشکل بود. <span class="verse-marker">۱۷</span>موقعی که درد زایمان او بسیار شدید شده بود. قابله به او گفت: «نترس، این هم پسر است.» <span class="verse-marker">۱۸</span>ولی او در حال مرگ بود و در همان حال نام پسر خود را بن‌اونی، یعنی «پسر غم من» گذاشت، ولی پدرش او را بنیامین، یعنی «پسر دست راست من» نامید. </p>
  <p>
    <span class="verse-marker">۱۹</span>راحیل مُرد و او را در کنار راه افراته که حالا بیت‌لحم نامیده می‌شود، دفن کردند. <span class="verse-marker">۲۰</span>یعقوب بر سر قبر او یک ستون سنگی بنا کرد که هنوز هم آن ستون بر روی قبر راحیل وجود دارد. <span class="verse-marker">۲۱</span>اسرائیل از آنجا کوچ کرد و خیمه‌های خود را در طرف دیگر برج عِیدَر زد. </p>
  <h3>پسران یعقوب </h3>
  <h4>(همچنین در اول تواریخ ۲:‌۱‌-‌۲) </h4>
  <p>
    <span class="verse-marker">۲۲</span>وقتی یعقوب در آنجا سکونت داشت، رئوبین با بلهه یکی از زنهای صورتی پدر خود هم خواب شد و یعقوب این موضوع را فهمید. </p>
  <p>پسران یعقوب دوازده نفر بودند. <span class="verse-marker">۲۳</span>پسران لیه عبارت بودند از: رئوبین (پسر بزرگ یعقوب)، شمعون، لاوی، یهودا، ایسَسکار و زبولون. <span class="verse-marker">۲۴</span>یوسف و بنیامین پسران راحیل بودند. <span class="verse-marker">۲۵</span>دان و نفتالی پسران بلهه کنیز راحیل بودند. <span class="verse-marker">۲۶</span>جاد و اَشیر پسران زلفه کنیز لیه بودند. این پسران در بین‌النهرین متولد شدند. </p>
  <h3>وفات اسحاق </h3>
  <p>
    <span class="verse-marker">۲۷</span>یعقوب به ممری نزدیک حبرون ـ جائی که ابراهیم و اسحاق زندگی می‌کردند ـ به دیدن پدر خود اسحاق رفت. <span class="verse-marker">۲۸</span>اسحاق صد و هشتاد سال داشت. <span class="verse-marker">۲۹</span>او در حالیکه کاملاً پیر شده بود وفات یافت. پسرانش عیسو و یعقوب او را دفن کردند. </p>
  <a id="c36"></a>
  <h2>فصل سی و ششم </h2>
  <h3>اولادۀ عیسو </h3>
  <h4>(همچنین در اول تواریخ ۱:‌۳۴‌-‌۳۷) </h4>
  <p>
    <span class="verse-marker">۱</span>اسامی زنان و فرزندان عیسو یعنی ادوم <span class="verse-marker">۲</span>که با دختران کنعانی ازدواج کرده بود عبارت‌اند از: عاده دختر ایلون حتی، اَهُولیبامه، دختر عنا، نواسۀ صبعون حوی <span class="verse-marker">۳</span>و بسمات، دختر اسماعیل و خواهر نبایوت. <span class="verse-marker">۴</span>عاده اَلیفاز را به دنیا آورد و بسمات رعوئیل را زائید. <span class="verse-marker">۵</span>اَهُولیبامه یعوش، یَعلام و قورح را زائید. تمام این پسران در سرزمین کنعان برای عیسو متولد شدند. </p>
  <p>
    <span class="verse-marker">۶</span>عیسو با زنان، پسران، دختران و تمام اهل خانه و همۀ گله‌ها و هر چه در کنعان به‌دست آورده بود گرفته از نزد برادر خود یعقوب به جای دیگر رفت. <span class="verse-marker">۷</span>زیرا آن‌ها گله‌های زیاد داشتند و آن زمین برای هر دوی آن‌ها کافی نبود. <span class="verse-marker">۸</span>پس عیسو در کوههای سعیر در ادوم ماند. عیسو همان ادوم است. </p>
  <p>
    <span class="verse-marker">۹</span>اینها فرزندان عیسو، جد ادومیان، هستند. <span class="verse-marker">۱۰-۱۳</span>عاده زن عیسو پسری بنام اَلیفاز زائید. اَلیفاز پنج پسر داشت بنام‌های: تیمان، اُومار، صفو، جعتام و قناز. او یک پسر هم از زن خود تمناع داشت، بنام عمالیق. بسمات زن دیگر عیسو هم رعوئیل را به دنیا آورد و رعوئیل چهار پسر داشت به نام‌های: نحات، زارع، شمه و مزه. <span class="verse-marker">۱۴</span>اَهُولیبامه، زن عیسو که دختر عنا پسر صبعون بود سه پسر برای عیسو زائید: یعوش، یَعلام و قورح. </p>
  <p>
    <span class="verse-marker">۱۵</span>این قبیله‌ها از اولادۀ عیسو هستند و اَلیفاز که پسر اول عیسو است جد این قبیله‌ها بود: تیمان، اُومار، صفو، قناز، <span class="verse-marker">۱۶</span>قورح، جعتام و عمالیق. همۀ اینها از نسل عاده زن عیسو هستند. <span class="verse-marker">۱۷</span>رعوئیل پسر عیسو جد این قبیله‌ها بود: نحات، زِرَح، شمه و مزه. اینها همه از نسل بسمات زن عیسو بودند. <span class="verse-marker">۱۸</span>اینها هم قبیله‌هائی از فرزندان اَهُولیبامه ـ دختر عنا ـ زن عیسو بودند: یعوش، یَعلام و قورح. <span class="verse-marker">۱۹</span>تمام این قبیله‌ها از نسل عیسو بودند. </p>
  <h3>اولادۀ سعیر </h3>
  <h4>(همچنین در اول تواریخ ۱:‌۳۸‌-‌۴۲) </h4>
  <p>
    <span class="verse-marker">۲۰-۲۱</span>مسکن اصلی سرزمین ادوم بین قبیله‌هائی که از نسل سعیر حوری بودند، تقسیم شد. این قبیله‌ها عبارت بودند از: لوتان، شوبال، صبعون، عنا، دیشون، اِیزر و دیشان. <span class="verse-marker">۲۲</span>لوتان جد قبیلۀ حوری و هیمام بود. (لوتان خواهری به نام تمناع داشت.) <span class="verse-marker">۲۳</span>شوبال جد قبایل، علوان، مناحت، اِیبال، شفو و اُونام بود. <span class="verse-marker">۲۴</span>صبعون دو پسر داشت: اَیَه و عنا. (این همان عنا است که موقعی که در بیابان خر‌های پدر خود را می‌چرانید چشمه‌های آب گرم پیدا کرد.) <span class="verse-marker">۲۵-۲۶</span>عنا پدر دیشون که جد قبیله‌های حمِدان، اشبان، یتران و کِران است، بود. عنا دختری داشت بنام اَهُولیبامه. <span class="verse-marker">۲۷</span>اِیزر جد قبیله‌های بِلهان، زَعوان و عقان بود. <span class="verse-marker">۲۸</span>دیشان جد قبیله‌های عوص و اران بود. <span class="verse-marker">۲۹-۳۰</span>اینها قبیله‌های حوری در سرزمین ادوم هستند: لوتان، شوبال، صبعون، عنا، دیشون، اِیزر و دیشان. </p>
  <h3>پادشاهان ادوم </h3>
  <h4>(همچنین در اول تواریخ ۱:‌۴۳‌-‌۵۴) </h4>
  <p>
    <span class="verse-marker">۳۱-۳۹</span>قبل از اینکه در اسرائیل پادشاهی سلطنت کند، این پادشاهان به این ترتیب در سرزمین ادوم سلطنت کردند: باِلَع پسر بِعور از دینهابه. یوباب پسر زارع از بُزره. حوشام از منطقۀ تیمان. هداد پسر بِداد از عویت. (هداد، موآبیان را در جنگی در سرزمین موآب شکست داد.) سَمله از مسریقه. شائول از رِحوبوت، دریای فرات. بعل حانان پسر اکبور. هداد از فاعو. (زن هداد، مهیتبئیل دختر مَطرِد و نواسۀ میذَهب بود.) </p>
  <p>
    <span class="verse-marker">۴۰-۴۳</span>عیسو جد این قبیله‌های ادومی بود: تمناع، علوه، یتیت، اَهُولیبامه، یله، فینون، قناز، تیمان، مِبسار، مَجدِیِئیل و عیرام. منطقه‌ای که هریک از این قبیله‌ها در آن زندگی می‌کردند به نام آن‌ها شناخته شد. </p>
  <a id="c37"></a>
  <h2>فصل سی و هفتم </h2>
  <h3>یوسف و برادرانش </h3>
  <p>
    <span class="verse-marker">۱</span>یعقوب به زندگی در کنعان که محل اقامت پدرش بود ادامه داد. <span class="verse-marker">۲</span>و این داستان یعقوب و خانوادۀ او است: </p>
  <p>یوسف که جوان هفده ساله‌ای بود، به اتفاق برادران ناسکۀ خود ـ پسران بلهه و زلفه زنان پدرش ـ از گلۀ پدر خود نگهبانی می‌کرد. او از کارهای بدی که برادرانش می‌کردند به پدر خود خبر می‌داد. <span class="verse-marker">۳</span>یعقوب، یوسف را از تمام پسران خود زیادتر دوست می‌داشت. زیرا یوسف در زمان پیری او به دنیا آمده بود. او برای یوسف چپن دراز و آستین‌داری دوخته بود. <span class="verse-marker">۴</span>وقتی برادرانش دیدند که پدرشان یوسف را زیادتر از آن‌ها دوست دارد، از یوسف نفرت داشتند، به طوری که نمی‌توانستند با او دوستانه صحبت کنند. </p>
  <p>
    <span class="verse-marker">۵</span>یک شب یوسف خوابی دید. وقتی خواب خود را برای برادران خود تعریف کرد، آن‌ها زیادتر بدبین او شدند. <span class="verse-marker">۶</span>یوسف گفت: «گوش کنید چه خوابی دیده‌ام. ما همه در مزرعه مشغول بستن خوشه‌های گندم بودیم. <span class="verse-marker">۷</span>خوشۀ گندم من بلند شد و راست ایستاد. خوشه‌های گندم شما دور خوشۀ گندم من ایستادند و در مقابل آن تعظیم کردند.» <span class="verse-marker">۸</span>برادرانش گفتند: «آیا فکر می‌کنی که تو پادشاه و فرمانروای ما می‌شوی؟» پس به خاطر خوابی که یوسف دیده و برای آن‌ها تعریف کرده بود بدبینی آن‌ها از او زیادتر شد. </p>
  <p>
    <span class="verse-marker">۹</span>بعد از آن یوسف خواب دیگری دید و به برادران خود گفت: «من خواب دیگری دیدم. خواب دیدم که آفتاب و مهتاب و دوازده ستاره به من تعظیم می‌کردند.» <span class="verse-marker">۱۰</span>او این خواب را برای پدر خود هم تعریف کرد. پدرش او را سرزنش کرد و گفت: «این چه خوابی است که دیده‌ای؟ آیا فکر می‌کنی که من و مادرت و برادرانت آمده در مقابل تو تعظیم می‌کنیم؟» <span class="verse-marker">۱۱</span>برادران یوسف بالای او قهر شدند، اما پدرش این موضوع را به خاطر سپرد. </p>
  <h3>یوسف را می‌فروشند و او را به مصر می‌برند </h3>
  <p>
    <span class="verse-marker">۱۲</span>یک روز که برادران یوسف برای چراندن گله به شکیم رفته بودند، <span class="verse-marker">۱۳</span>یعقوب به یوسف گفت: «برادرانت در شکیم مشغول چراندن گله هستند، بیا تو را در آنجا بفرستم.» یوسف گفت: «من حاضرم.» <span class="verse-marker">۱۴</span>پدرش گفت: «برو از سلامتی برادرانت و از وضع گله برای من خبر بیاور.» پس پدرش او را از دشت حبرون به شکیم فرستاد. </p>
  <p>وقتی یوسف به شکیم رسید، در آنجا دنبال برادران خود می‌گشت. <span class="verse-marker">۱۵</span>مردی او را دید و پرسید: «اینجا چه می‌کنی؟» <span class="verse-marker">۱۶</span>یوسف گفت: «می‌خواهم برادرانم را پیدا کنم. آن‌ها برای چراندن گله رفته‌اند. آیا می‌دانی آن‌ها کجا هستند؟» <span class="verse-marker">۱۷</span>آن مرد گفت: «از اینجا رفته‌اند. من از آن‌ها شنیدم که به دوتان می‌روند.» پس یوسف دنبال برادران خود رفت و آن‌ها را در دوتان پیدا کرد. </p>
  <p>
    <span class="verse-marker">۱۸</span>برادرانش او را از دور دیدند و قبل از اینکه به آن‌ها برسد، نقشه کشیدند تا او را بکشند. <span class="verse-marker">۱۹</span>آن‌ها به یکدیگر گفتند: «کسی که برای ما خواب دیده است، می‌آید. <span class="verse-marker">۲۰</span>بیائید همین حالا او را بکشیم و در یکی از این چاه‌های خشک بیندازیم و بگوئیم حیوان درنده‌ای او را کشته است. آن وقت ببینیم تعبیر خوابهای او چه خواهد بود.» <span class="verse-marker">۲۱</span>رئوبین وقتی این را شنید کوشش کرد تا او را نجات دهد. پس گفت: «او را نکشیم، <span class="verse-marker">۲۲</span>بهتر است او را در یکی از این چاه‌ها بیندازیم و به او صدمه نرسانیم.» او این را به خاطری گفت تا او را نجات داده به پیش پدر خود برگرداند. <span class="verse-marker">۲۳</span>وقتی یوسف پیش برادران خود آمد، <span class="verse-marker">۲۴</span>آن‌ها او را گرفته و آن چپن آستین‌دراز را از جانش کشیدند. سپس او را در چاه خشک و بی‌آبی انداختند. </p>
  <p>
    <span class="verse-marker">۲۵</span>وقتی آن‌ها مشغول غذا خوردن بودند، متوجه شدند که کاروان اسماعیلیان که از جلعاد به مصر می‌رود از آنجا می‌گذرد و بار شتران آن‌ها هم مرهم و مصالح دیگ و ادویه بود. <span class="verse-marker">۲۶</span>یهودا به برادران خود گفت: «از اینکه برادر خود را بکشیم و موضوع قتل او را پنهان کنیم چه فایده‌ای به ما می‌رسد؟ <span class="verse-marker">۲۷</span>بیائید او را به این اسماعیلیان بدون اینکه به او صدمه‌ای برسانیم، بفروشیم. از اینها گذشته او برادر و رگ و خون ما است.» برادرانش به پیشنهاد او موافقت کردند. <span class="verse-marker">۲۸</span>وقتی تاجر‌های مدیانی از آنجا می‌گذشتند آن‌ها یوسف را از چاه بیرون کشیدند و به قیمت بیست سکۀ نقره به اسماعیلیان فروختند. آن‌ها او را به مصر بردند. </p>
  <p>
    <span class="verse-marker">۲۹</span>وقتی رئوبین به سر چاه آمد، دید که یوسف در آنجا نیست. از غصه لباس خود را پاره کرد. <span class="verse-marker">۳۰</span>و به پیش برادران خود برگشت و گفت: «یوسف در آنجا نیست. حالا من چه کنم؟» <span class="verse-marker">۳۱</span>آن‌ها بزی را کشتند و چپن یوسف را با خون آن آغشته کردند. <span class="verse-marker">۳۲</span>سپس آن چپن خون‌آلود را به پیش پدر خود بردند و گفتند: «ما این را پیدا کرده‌ایم ببین آیا چپن پسر تو است؟» <span class="verse-marker">۳۳</span>یعقوب آن چپن را شناخت و گفت: «بلی این چپن او است. حتماً حیوان درنده‌ای او را کشته است. پسرم یوسف پاره پاره شده است.» <span class="verse-marker">۳۴</span>یعقوب از غصه لباس خود را پاره کرد و لباس ماتم پوشید و مدت درازی برای پسر خود ماتم گرفت. <span class="verse-marker">۳۵</span>تمام پسرها و دختر‌های او آمدند تا او را تسلی بدهند. اما او آن‌ها را رد کرد و گفت: «من با این غم به گور می‌روم.» پس او به گریه و زاری برای پسر خود ادامه داد. </p>
  <p>
    <span class="verse-marker">۳۶</span>اما تاجران مدیانی یوسف را به مصر بردند و او را به فوتیفار که قوماندان گارد فرعون بود فروختند. </p>
  <a id="c38"></a>
  <h2>فصل سی و هشتم </h2>
  <h3>یهودا و تامار </h3>
  <p>
    <span class="verse-marker">۱</span>در همان زمان یهودا برادران خود را ترک کرد و پیش شخصی بنام حیره که از مردم عدولام بود رفت و در آنجا به زندگی شروع کرد. <span class="verse-marker">۲</span>یهودا در آنجا یک دختر کنعانی را دید که نام پدرش شوعه بود. او با آن دختر عروسی کرد. <span class="verse-marker">۳</span>او حامله شده پسری بدنیا آورد. نام او را عیر گذاشتند. <span class="verse-marker">۴</span>او دوباره حامله شد و پسری زائید که نامش را اونان گذاشتند. <span class="verse-marker">۵</span>دوباره حامله شد و پسر دیگری بدنیا آورد. نام این پسر را شیله گذاشتند. در موقع تولد این پسر یهودا در اَکزِیب بود. </p>
  <p>
    <span class="verse-marker">۶</span>یهودا برای پسر اول خود، عیر، زنی گرفت که نامش تامار بود. <span class="verse-marker">۷</span>کارهای عیر شرارت‌آمیز بود و خداوند از او بیزار شد و او را کشت. <span class="verse-marker">۸</span>پس یهودا به برادر عیر، اونان گفت: «برو و حق خود را، به حیث برادر شوهر، بجا بیاور و با زن برادرت همبستر شو تا بدین وسیله اولاده‌ای برای برادرت به وجود آید.» <span class="verse-marker">۹</span>اما اونان چون می‌دانست که فرزندان تامار به او تعلق نخواهد داشت، پس هر وقت با او همبستر می‌شد آب مَنی را بر زمین می‌ریخت تا اولاده‌ای برای برادرش به وجود نیاید. <span class="verse-marker">۱۰</span>این کار اونان، خداوند را ناراضی کرد و خداوند او را هم کشت. <span class="verse-marker">۱۱</span>پس یهودا به عروس خود تامار گفت: «تو به خانۀ پدرت برگرد و همین طور بیوه بمان تا پسرم شیله بزرگ شود.» یهودا این را گفت چون ترسید مبادا شیله هم مثل برادران خود بمیرد. پس تامار به خانۀ پدر خود رفت. </p>
  <p>
    <span class="verse-marker">۱۲</span>پس از مدتی زن یهودا مُرد. بعد از اینکه ایام سوگواری تمام شد. یهودا با دوست خود حیرۀ عدولامی به تِمنَه رفت، همان جائی که پشم گوسفندانش را می‌چیدند. <span class="verse-marker">۱۳</span>یک نفر به تامار خبر داد: «پدر شوهرت برای چیدن پشم گوسفندانش به تِمنَه می‌رود.» <span class="verse-marker">۱۴</span>چون تامار دید که شیله بزرگ شده و هنوز با او ازدواج نکرده است. لباس بیوه زنی خود را تبدیل کرد و چادری خود را پوشید. سپس بر دروازۀ دهکدۀ عنایم که در سر راه تِمنَه است، نشست. </p>
  <p>
    <span class="verse-marker">۱۵</span>وقتی یهودا او را دید خیال کرد فاحشه است. چون که او روی خود را پوشانیده بود. <span class="verse-marker">۱۶</span>پس پیش او رفت و خواست با او همبستر شود. (یهودا نمی‌دانست که آن زن عروس او است.) او پرسید: «چه دهی تا با من همبستر شوی؟» <span class="verse-marker">۱۷</span>یهودا جواب داد که یک بزغاله از گله‌ام برایت می‌فرستم. او گفت: «تا وقتی که آنرا بفرستی، باید چیزی را پیش من گرو بگذاری؟» <span class="verse-marker">۱۸</span>یهودا گفت: «چه چیزی برای گرو به تو بدهم؟» او گفت: «مُهر خود را با بند آن و عصایت را پیش من گرو بگذار.» یهودا آن‌ها را به او داد و با او همبستر شد و آن زن حامله گردید. <span class="verse-marker">۱۹</span>تامار به خانه رفت و چادری خود را برداشت و دوباره لباس بیوه زنی خود را پوشید. </p>
  <p>
    <span class="verse-marker">۲۰</span>یهودا دوست خود حیره را فرستاد تا بزغاله را ببرد و اشیای گروی را از آن زن پس بگیرد. اما حیره نتوانست او را پیدا کند. <span class="verse-marker">۲۱</span>پس از چند نفر از مردانی که در عنایم بودند پرسید: «آن زن فاحشه‌ای که اینجا در سر راه می‌نشست کجا است؟» آن‌ها گفتند: «هیچ وقت فاحشه‌ای اینجا نبوده است.» <span class="verse-marker">۲۲</span>او پیش یهودا برگشت و گفت: «من نتوانستم آن زن را پیدا کنم. مردان آنجا هم گفتند که هیچ وقت فاحشه‌ای آنجا نبوده است.» <span class="verse-marker">۲۳</span>یهودا گفت: «بگذار آن زن آن‌ها را نگهدارد. ما نمی‌خواهیم که مردم به ما بخندند. من کوشش کردم که حق او را بدهم. ولی تو نتوانستی او را پیدا کنی.» </p>
  <p>
    <span class="verse-marker">۲۴</span>بعد از سه ماه شخصی به یهودا گفت: «عروس تو تامار فاحشگی کرده و حامله شده است.» یهودا امر کرد تا او را بیاورند و بسوزانند. <span class="verse-marker">۲۵</span>وقتی می‌خواستند او را بیاورند و بسوزانند، برای خسر خود پیغام فرستاد که من از صاحب این چیزها حامله شده‌ام. ببین این مُهر و بند آن و عصا از کیست؟ <span class="verse-marker">۲۶</span>یهودا آن‌ها را شناخت و گفت: «حق با او است. من به قولی که به او داده بودم وفا نکردم. من بایستی به او اجازه می‌دادم که با پسرم شیله عروسی کند.» یهودا بعد از آن هرگز با تامار همبستر نشد. </p>
  <p>
    <span class="verse-marker">۲۷</span>چون وقت زایمان تامار رسید، معلوم شد که او با دوگانگی حامله است. <span class="verse-marker">۲۸</span>در وقت زایمان یکی از بچه‌ها دست خود را بیرون آورد. قابله فوراً دستش را گرفت و تار سرخی دور آن بست و گفت: «این اول به دنیا آمد.» <span class="verse-marker">۲۹</span>اما بچه دستش را به داخل کشید و برادرش اول به دنیا آمد. پس قابله گفت: «تو راه خود را یافتی.» پس نام او را فارِز گذاشتند. <span class="verse-marker">۳۰</span>سپس برادرش با تاری که به دور دستش بسته شده بود به دنیا آمد. نام او را زِرَح گذاشتند. </p>
  <a id="c39"></a>
  <h2>فصل سی و نهم </h2>
  <h3>یوسف و زن فوتیفار </h3>
  <p>
    <span class="verse-marker">۱</span>اسماعیلیان یوسف را به مصر بردند و او را به فوتیفار که یکی از افسران و قوماندان گارد سلطنتی فرعون بود فروختند. <span class="verse-marker">۲</span>خداوند با یوسف بود و او را در هر کاری موفق می‌ساخت. او در خانۀ آقای مصری خود ماند. <span class="verse-marker">۳</span>فوتیفار دید که خداوند با یوسف است و او را در هر کاری موفق می‌سازد. <span class="verse-marker">۴</span>از او خوش بود و او را خادم مخصوص خود مقرر کرد و تمام دارائی خود را به دست او سپرد. <span class="verse-marker">۵</span>از آن ببعد خداوند به خاطر یوسف تمام دارائی آن مصری را چه در خانه و چه در صحرا بود برکت داد. <span class="verse-marker">۶</span>فوتیفار هر چه داشت به دست یوسف سپرد و دیگر کاری به کارهای خانه نداشت مگر غذائی که می‌خورد. </p>
  <p>یوسف خوش‌اندام و خوش‌قیافه بود. <span class="verse-marker">۷</span>بعد از مدتی زن آقایش به او دل بست و از او خواست تا با او همبستر شود. <span class="verse-marker">۸</span>یوسف خواهش او را رد کرد و گفت: «ببین، بادارم به خاطر اطمینانی که به من دارد، همه چیز را به من سپرده است و هیچ چیزی را از من دریغ نکرده است. <span class="verse-marker">۹</span>من دارای همان اختیاراتی هستم که او است. او بغیر از تو هیچ چیزی را از من مضایقه نکرده است. من چطور می‌توانم چنین کار خلافی را انجام بدهم و پیش خدا گناه کنم؟» <span class="verse-marker">۱۰</span>اما او هر روز از یوسف می‌خواست که با او همبستر شود و یوسف قبول نمی‌کرد. </p>
  <p>
    <span class="verse-marker">۱۱</span>اما یک روز وقتی یوسف داخل خانه رفت تا کارهای خود را انجام دهد، هیچ یک از خدمتگاران در خانه نبود. <span class="verse-marker">۱۲</span>زن قوماندان به لباس یوسف چنگ انداخت و گفت: «بیا با من همبستر شو.» اما او فرار کرد و بیرون رفت. <span class="verse-marker">۱۳</span>در حالیکه لباسش در دست آن زن ماند. وقتی او دید که یوسف لباس خود را رها نمود و از خانه فرار کرده، <span class="verse-marker">۱۴</span>خدمتگاران را صدا کرد و گفت: «ببینید، این مرد عبرانی که شوهرم او را به خانه آورده است، می‌خواست با من عشقبازی کند. او داخل اطاق من شد و می‌خواست مرا فریب بدهد و به من دست درازی کند. اما من با صدای بلند فریاد کردم. <span class="verse-marker">۱۵</span>وقتی او دید که من فریاد می‌کنم، فرار کرد و لباسش پیش من ماند.» <span class="verse-marker">۱۶</span>آن زن لباس یوسف را پیش خود نگاه داشت تا شوهرش به خانه آمد. <span class="verse-marker">۱۷</span>پس برای او هم جریان را این طور تعریف کرد: «این غلام عبرانی که تو او را آورده‌ای به اطاق من داخل شد و خواست مرا بفریبد و به من دست درازی کند. <span class="verse-marker">۱۸</span>اما وقتی من فریاد کردم، او فرار کرد و لباسش پیش من ماند.» </p>
  <p>
    <span class="verse-marker">۱۹</span>وقتی آقای یوسف این را شنید قهر شد. <span class="verse-marker">۲۰</span>یوسف را گرفت و در زندانی که زندانیان پادشاه در آن بودند، زندانی کرد و او در آنجا ماند. <span class="verse-marker">۲۱</span>اما خداوند یوسف را برکت داد. <span class="verse-marker">۲۲</span>بنابرین، زندانبان از یوسف خوشش آمد. او یوسف را سرپرست همۀ زندانیان گماشت و او مسئول تمام چیز‌هائی شد که در زندان انجام می‌گرفت. <span class="verse-marker">۲۳</span>زندانبان بعد از آن به چیز‌هائی که به دست یوسف سپرده شده بود کاری نداشت، زیرا خداوند با یوسف بود و او را در تمام کار‌هائی که می‌کرد موفق می‌ساخت. </p>
  <a id="c40"></a>
  <h2>فصل چهلم </h2>
  <h3>یوسف خواب زندانیان را تعبیر می‌کند </h3>
  <p>
    <span class="verse-marker">۱</span>مدتی بعد رئیس ساقی‌ها و رئیس نانوا‌های مخصوص فرعون، پادشاه مصر، گناهی کردند. <span class="verse-marker">۲</span>فرعون قهر شد <span class="verse-marker">۳</span>و آن‌ها را به زندان قوماندان گارد، یعنی در همان زندانی که یوسف زندانی شده بود انداخت. <span class="verse-marker">۴</span>آن‌ها مدت زیادی در آن زندان ماندند و رئیس زندان یوسف را مأمور خدمت آن‌ها کرد. </p>
  <p>
    <span class="verse-marker">۵</span>یک شب رئیس ساقی‌ها و رئیس نانوا‌ها هر یک خوابی دید که تعبیر مختلفی داشت. <span class="verse-marker">۶</span>صبح وقتی یوسف پیش آن‌ها آمد، دید که آن‌ها پریشان هستند. <span class="verse-marker">۷</span>پرسید: «چرا امروز پریشان هستید؟» <span class="verse-marker">۸</span>آن‌ها جواب دادند: «هر یک از ما خوابی دیده‌ایم و در اینجا کسی نیست که خواب ما را تعبیر کند.» یوسف گفت: «خدا قدرت تعبیر خوابها را می‌بخشد. بگوئید چه خوابی دیده‌اید؟» </p>
  <p>
    <span class="verse-marker">۹</span>پس رئیس ساقی‌ها گفت: «خواب دیدم که یک درخت انگور پیش من است <span class="verse-marker">۱۰</span>که سه شاخه دارد. به زودی برگها سبز شدند و خوشه کردند و انگور پخته بار دادند. <span class="verse-marker">۱۱</span>من جام فرعون را پیش خود داشتم. پس انگور‌ها را در جام فشردم و آنرا به دست پادشاه دادم.» <span class="verse-marker">۱۲</span>یوسف گفت: «تعبیر خواب تو این است: سه شاخه سه روز است. <span class="verse-marker">۱۳</span>روز سوم فرعون گناه تو را می‌بخشد و تو مثل سابق که رئیس ساقی‌ها بودی دوباره جام را به دست فرعون خواهی داد. <span class="verse-marker">۱۴</span>اما وقتی همه چیز برای تو به خوبی انجام شد، مرا بیاد بیاور. محبتی به من بکن و احوال مرا به فرعون بگو و کمک کن تا از این زندان آزاد شوم. <span class="verse-marker">۱۵</span>در واقع مرا از سرزمین عبرانیان دزدیده‌اند و در اینجا هم بدون اینکه گناهی کرده باشم مرا در زندان انداخته‌اند.» </p>
  <p>
    <span class="verse-marker">۱۶</span>وقتی رئیس نانوا‌ها دید که تعبیر خواب رئیس ساقی‌ها خوب بود، به یوسف گفت: «من هم در خواب دیدم که سه تکری نان را بر سرم می‌برم. <span class="verse-marker">۱۷</span>در تکری بالائی انواع نان شیرینی برای فرعون وجود داشت و پرندگان آن‌ها را می‌خوردند.» <span class="verse-marker">۱۸</span>یوسف گفت: «تعبیر آن این است: سه تکری سه روز است. <span class="verse-marker">۱۹</span>روز سوم فرعون تو را از زندان بیرون می‌آورد. سرت را از تن جدا می‌کند و بدنت را بر دار می‌آویزد تا پرندگان گوشت تو را بخورند.» </p>
  <p>
    <span class="verse-marker">۲۰</span>پس از سه روز، روز تولد فرعون بود. پس او یک مهمانی برای همۀ درباریان ترتیب داد. رئیس ساقی‌ها و رئیس نانوا‌ها را از زندان آزاد کرد و آن‌ها را پیش همه اهل دربار آورد. <span class="verse-marker">۲۱</span>رئیس ساقی‌ها را بر سر کار سابقش مقرر کرد. <span class="verse-marker">۲۲</span>اما رئیس نانوا‌ها را همان طور که یوسف گفته بود به دار آویخت. <span class="verse-marker">۲۳</span>اما رئیس ساقی‌ها هرگز یوسف را به یاد نیاورد و او را بکلی فراموش کرد. </p>
  <a id="c41"></a>
  <h2>فصل چهل و یکم </h2>
  <h3>یوسف خواب پادشاه را تعبیر می‌کند </h3>
  <p>
    <span class="verse-marker">۱</span>بعد از دو سال که از این جریان گذشت، فرعون در خواب دید که در کنار دریای نیل ایستاده است، <span class="verse-marker">۲</span>که هفت گاو چاق و چله و براق از دریای نیل بیرون آمدند و در میان علف‌ها مشغول چریدن شدند. <span class="verse-marker">۳</span>سپس هفت گاو دیگر بیرون آمدند که لاغر و استخوانی بودند. این گاوها در مقابل گاو‌های دیگر در کنار دریا ایستادند. <span class="verse-marker">۴</span>گاو‌های لاغر گاو‌های چاق را خوردند. در این موقع فرعون از خواب بیدار شد. <span class="verse-marker">۵</span>او دوباره خوابید و خواب دیگری دید که: هفت خوشۀ گندم پُر‌بار بر یک ساقه روئید. <span class="verse-marker">۶</span>بعد از آن هفت خوشۀ گندم دیگر که باریک و از باد صحرا پژمرده شده بودند روئیدند <span class="verse-marker">۷</span>و خوشه‌های بی‌بار، آن هفت خوشۀ پُر‌بار را بلعیدند. در این موقع فرعون از خواب بیدار شد و فهمید که خواب دیده است. <span class="verse-marker">۸</span>صبح آن روز فرعون پریشان بود. پس امر کرد تا همۀ جادوگران و دانشمندان مصری را حاضر کنند. سپس خواب خود را برای آن‌ها بیان کرد. ولی هیچ کدام نتوانست خواب فرعون را تعبیر کند. </p>
  <p>
    <span class="verse-marker">۹</span>در آن موقع رئیس ساقی‌ها به فرعون گفت: «امروز خطاهای گذشته‌ام بیادم آمد. <span class="verse-marker">۱۰</span>وقتی فرعون بر من و سرپرست نانوا‌ها قهر شد و ما را به محبس قوماندان گارد انداختند. <span class="verse-marker">۱۱</span>یک شب هردوی ما خواب دیدیم که تعبیر‌های مختلفی داشت. <span class="verse-marker">۱۲</span>یک جوان عبرانی هم در آنجا بود که غلام قوماندان گارد بود. ما خوابهای خود را به او گفتیم و او آن‌ها را برای ما تعبیر کرد. <span class="verse-marker">۱۳</span>همه چیز همانطوری که او گفته بود اتفاق افتاد. مرا به شغل سابقم مقرر کردید و سرپرست نانوا‌ها را به قتل رسانیدید.» </p>
  <p>
    <span class="verse-marker">۱۴</span>فرعون فرستاد تا یوسف را فوراً از محبس بیرون بیاورند. یوسف ریش خود را تراشید و لباس خود را تبدیل نمود و بحضور فرعون آمد. <span class="verse-marker">۱۵</span>فرعون به او گفت: «من خوابی دیده‌ام که هیچ کس نتوانست آنرا تعبیر کند. به من گفته‌اند که تو می‌توانی خوابها را تعبیر کنی.» <span class="verse-marker">۱۶</span>یوسف در جواب گفت: «اعلیحضرتا، من نمی‌توانم. اما خدا قدرت تعبیر را می‌بخشد.» <span class="verse-marker">۱۷</span>فرعون گفت: «خواب دیدم که در لب دریای نیل ایستاده‌ام. <span class="verse-marker">۱۸</span>هفت گاو چاق و چله و براق از دریا بیرون آمدند و در میان علف‌ها مشغول چریدن شدند. <span class="verse-marker">۱۹</span>پس از آن هفت گاو دیگر بیرون آمدند که لاغر و استخوانی بودند، به طوری که تا آن وقت گاوی به آن لاغری در هیچ جای مصر ندیده بودم. <span class="verse-marker">۲۰</span>گاو‌های لاغر، گاو‌های چاق را خوردند. <span class="verse-marker">۲۱</span>اما هیچ کس باور نمی‌کرد که آن‌ها آن گاو‌های چاق را خورده باشند، چون که فقط مثل پیشتر لاغر و بد‌شکل بودند. پس از خواب بیدار شدم. <span class="verse-marker">۲۲</span>دوباره خوابیدم و خواب دیدم که هفت خوشۀ پُر‌بار گندم بر یک ساقه روئیدند. <span class="verse-marker">۲۳</span>بعد از آن هفت خوشۀ دیگر که بی‌بار و از باد صحرا پژمرده شده بودند روئیدند. <span class="verse-marker">۲۴</span>خوشه‌های پژمرده خوشه‌های پُر‌بار را بلعیدند. من خواب را برای جادوگران تعریف کردم. اما هیچ یک از آن‌ها نتوانست آنرا برای من تعبیر کند.» </p>
  <p>
    <span class="verse-marker">۲۵</span>یوسف به فرعون گفت: «هر دو خواب یک معنی دارند. خدا از آنچه می‌خواهد بکند به شما خبر داده است. <span class="verse-marker">۲۶</span>هفت گاو چاق هفت سال است و هفت خوشۀ پُر‌بار هم هفت سال است و هر دو خواب شما یکی است. <span class="verse-marker">۲۷</span>هفت گاو لاغر و هفت خوشۀ بی‌بار که از باد صحرا پژمرده شده بودند، هفت سال قحطی و خشکسالی هستند. <span class="verse-marker">۲۸</span>مقصد همان است که به فرعون گفتم. خدا از آنچه می‌خواهد بکند شما را آگاه ساخته است. <span class="verse-marker">۲۹</span>مدت هفت سال در تمام مصر فراوانی می‌شود. <span class="verse-marker">۳۰</span>بعد از آن، مدت هفت سال قحطی می‌آید. <span class="verse-marker">۳۱</span>به طوری که آن هفت سال فراوانی فراموش می‌شود. زیرا قحطی سرزمین مصر را نابود می‌کند. قحطی بقدری شدید می‌شود که اثری از آن سال‌های فراوانی باقی نمی‌ماند. <span class="verse-marker">۳۲</span>معنی اینکه دو مرتبه خواب دیده‌اید این است که این امر از طرف خدا مقرر گردیده و به زودی اتفاق می‌افتد. </p>
  <p>
    <span class="verse-marker">۳۳</span>حالا باید شخصی را که دانا و حکیم باشد انتخاب نمائید و او را مأمور کنید <span class="verse-marker">۳۴</span>تا به اتفاق یک عده‌ای دیگر در سراسر مصر در تمام مدت هفت سال فراوانی یک پنجم محصولات زمین را جمع آوری کنند. <span class="verse-marker">۳۵</span>امر کن تا تمام غله‌ها را در سال‌های فراوانی جمع کرده و آن‌ها را زیر نظر شما در انبار شهرها ذخیره و نگهداری کنند. <span class="verse-marker">۳۶</span>این آذوقه‌ها برای تأمین خوراک مردم در سال‌های قحطی ذخیره شود تا مردم از گرسنگی هلاک نشوند.» </p>
  <h3>یوسف حاکم مصر می‌شود </h3>
  <p>
    <span class="verse-marker">۳۷</span>فرعون و همۀ اهل دربار، این پیشنهاد را پسندیدند. <span class="verse-marker">۳۸</span>پس فرعون به آن‌ها گفت: «ما هرگز کسی را بهتر از یوسف پیدا نمی‌کنیم. او مردی است که روح خدا در او هست.» <span class="verse-marker">۳۹</span>پس به یوسف گفت: «خدا همۀ این چیزها را به تو نشان داده است، پس کاملاً معلوم است که حکمت و فهم تو از همه زیادتر است. <span class="verse-marker">۴۰</span>من تو را در سراسر کشور مأمور اجرای این کار می‌کنم و تمام مردم از فرمان تو اطاعت می‌کنند. بعد از من، تو دومین مرد قدرتمند این کشور هستی، ولی چون من صاحب تخت و تاج هستم، مقام من از تو بالا‌تر است. <span class="verse-marker">۴۱</span>اکنون تو را صدراعظم مصر مقرر می‌کنم.» <span class="verse-marker">۴۲</span>فرعون انگشتر خود را که روی آن مُهر مخصوص فرعون بود از دست خود کشید و به دست یوسف کرد و چپن کتانی قیمتی ای را به جانش و یک طوق طلا بر گردن او کرد. <span class="verse-marker">۴۳</span>بعد دومین عراده گادی خود را به یوسف داد تا سوار شود و گارد احترام در پیشروی او می‌رفتند و فریاد می‌کردند: «زانو بزنید، زانو بزنید.» به این ترتیب یوسف صدراعظم مصر شد. <span class="verse-marker">۴۴</span>فرعون به او گفت: «من فرعون هستم، در سراسر مصر هیچ کس حق ندارد بدون اجازۀ تو دست یا پای خود را دراز کند.» <span class="verse-marker">۴۵</span>پس فرعون اسم یوسف را صفنات فعنیح گذاشت و برای او زنی گرفت به نام اسنات که دختر فوتی فارع، کاهن شهر اون بود. </p>
  <p>
    <span class="verse-marker">۴۶</span>یوسف سی ساله بود که به خدمت فرعون مشغول شد. او قصر فرعون را ترک نموده در سرتاسر مصر سفر کرد. <span class="verse-marker">۴۷</span>در مدت هفت سال اول، زمین محصول بسیار داد <span class="verse-marker">۴۸</span>و یوسف تمام محصولاتی را که جمع آوری می‌کرد در شهرها ذخیره می‌نمود. او در هر شهر آذوقه را از اطراف همان شهر جمع آوری و ذخیره می‌کرد. <span class="verse-marker">۴۹</span>غله به اندازۀ ریگ‌های بحر فراوان بود به طوری که یوسف دیگر آن‌ها را حساب نمی‌کرد. </p>
  <p>
    <span class="verse-marker">۵۰</span>قبل از اینکه سال‌های قحطی برسد، یوسف از اسنات صاحب دو پسر شد. <span class="verse-marker">۵۱</span>او گفت: «خدا تمام سختی‌ها و خانواده‌ام را از یاد من برده است.» پس اسم پسر اول خود را منسی گذاشت. <span class="verse-marker">۵۲</span>او همچنین گفت: «خدا در سرزمینی که در آن سختی کشیدم به من فرزندانی داده است.» پس پسر دوم خود را افرایم نامید. </p>
  <p>
    <span class="verse-marker">۵۳</span>هفت سال فراوانی در سرزمین مصر به پایان رسید <span class="verse-marker">۵۴</span>و هفت سال قحطی، همان طور که یوسف گفته بود شروع شد. قحطی در کشور‌های دیگر هم شروع شد، اما در سرزمین مصر آذوقه فراوان بود. <span class="verse-marker">۵۵</span>وقتی مصری‌ها گرسنه می‌شدند نزد فرعون می‌رفتند و از او خوراک می‌خواستند. فرعون هم به آن‌ها امر می‌کرد که پیش یوسف بروند و هر چه او به آن‌ها می‌گوید انجام دهند. <span class="verse-marker">۵۶</span>قحطی به سختی سراسر مصر را فرا‌گرفت و یوسف تمام انبارها را باز کرده و غله را به مصریان می‌فروخت. <span class="verse-marker">۵۷</span>مردم از سراسر دنیا به مصر می‌آمدند تا از یوسف غله بخرند زیرا قحطی همه جا را گرفته بود. </p>
  <a id="c42"></a>
  <h2>فصل چهل و دوم </h2>
  <h3>برادران یوسف برای خرید غله به مصر می‌روند </h3>
  <p>
    <span class="verse-marker">۱</span>وقتی یعقوب فهمید در مصر غله پیدا می‌شود، به پسران خود گفت: «چرا طرف یک دیگر می‌بینید؟ <span class="verse-marker">۲</span>من شنیدم که در مصر غله فراوان است. به آنجا بروید و غله بخرید تا از گرسنگی هلاک نشویم.» <span class="verse-marker">۳</span>پس ده برادر یوسف برای خرید غله به مصر رفتند. <span class="verse-marker">۴</span>اما یعقوب بنیامین را که برادر سکۀ یوسف بود با آن‌ها نفرستاد، چون می‌ترسید بلائی بر سرش بیاید. </p>
  <p>
    <span class="verse-marker">۵</span>پسران یعقوب به اتفاق عده‌ای دیگر برای خرید غله به مصر آمدند، زیرا در تمام سرزمین کنعان قحطی بود. <span class="verse-marker">۶</span>یوسف صدراعظم مصر بود و غله را به تمام کسانی که از سراسر دنیا می‌آمدند می‌فروخت. پس برادران یوسف آمدند و در مقابل او سجده کردند. <span class="verse-marker">۷</span>وقتی یوسف برادران خود را دید، آن‌ها را شناخت. اما طوری رفتار کرد که آن‌ها را نمی‌شناسد. یوسف با درشتی از آن‌ها پرسید: «شما از کجا آمده‌اید؟» آن‌ها جواب دادند: «ما از کنعان آمدیم تا آذوقه بخریم.» </p>
  <p>
    <span class="verse-marker">۸</span>یوسف برادران خود را شناخت، ولی آن‌ها یوسف را نشناختند. <span class="verse-marker">۹</span>یوسف خوابی را که دربارۀ آن‌ها دیده بود به یاد آورد و به آن‌ها گفت: «شما جاسوس هستید و آمده‌اید تا از ضعف کشور ما آگاه شوید.» <span class="verse-marker">۱۰</span>آن‌ها گفتند: «نه، ای آقا، ما مثل غلامان تو برای خرید آذوقه آمده‌ایم. <span class="verse-marker">۱۱</span>ما همه برادریم، جاسوس نیستیم، بلکه مردمان امین و راست گوئی هستیم.» <span class="verse-marker">۱۲</span>یوسف به آن‌ها گفت: «نه، شما آمده‌اید تا از ضعف کشور ما آگاه شوید.» <span class="verse-marker">۱۳</span>آن‌ها گفتند: «ای آقا، ما دوازده برادر بودیم. همه فرزندان یک مرد در سرزمین کنعان هستیم. یکی از برادران ما اکنون نزد پدر ما است و یکی هم مُرده است.» <span class="verse-marker">۱۴</span>یوسف گفت: «به همین دلیل است که گفتم: شما جاسوس هستید. <span class="verse-marker">۱۵</span>حالا شما را این طور امتحان می‌کنم: به جان فرعون قسم که تا برادر کوچک شما به اینجا نیاید شما را آزاد نمی‌کنم. <span class="verse-marker">۱۶</span>یکی از شما برود و او را بیاورد. بقیۀ شما هم در اینجا زندانی می‌مانید تا راستی حرف شما ثابت شود. در غیر این صورت، به جان فرعون قسم می‌خورم که شما جاسوس هستید.» <span class="verse-marker">۱۷</span>سپس آن‌ها را مدت سه روز در محبس انداخت. </p>
  <p>
    <span class="verse-marker">۱۸</span>روز سوم یوسف به آن‌ها گفت: «من مرد خداترسی هستم، شما را به یک شرط آزاد می‌کنم. <span class="verse-marker">۱۹</span>اگر شما راست می‌گوئید یکی از شما اینجا در همین محبس بماند و بقیۀ شما با غله‌ای که برای رفع گرسنگی خانوادۀ خود خریده‌اید برگردند. <span class="verse-marker">۲۰</span>سپس شما باید برادر کوچک خود را نزد من بیاورید تا حرف‌های شما ثابت شود و من شما را هلاک نکنم.» آن‌ها با این پیشنهاد موافقت کردند <span class="verse-marker">۲۱</span>و به یک دیگر گفتند: «ما حالا در نتیجۀ کاری که با برادر خود کردیم جزا می‌بینیم. چگونه با ترس و وحشت پیش ما زاری می‌کرد و ما گوش ندادیم، به خاطر همین است که ما اکنون دچار چنین جنجالی شده‌ایم.» <span class="verse-marker">۲۲</span>رئوبین گفت: «من به شما گفتم که آن پسر را اذیت نکنید، ولی شما گوش ندادید و حالا به خاطر مرگ او مجازات می‌شویم.» <span class="verse-marker">۲۳</span>یوسف فهمید که آن‌ها چه می‌گویند، ولی آن‌ها این را نمی‌دانستند، زیرا به وسیلۀ ترجمان با او صحبت می‌کردند. <span class="verse-marker">۲۴</span>یوسف از پیش آن‌ها رفت و شروع کرد به گریه کردن و بعد دوباره پیش آن‌ها برگشت و با آن‌ها صحبت کرد. سپس شمعون را گرفت و در مقابل آن‌ها دست و پای او را بست. </p>
  <h3>برادران یوسف به کنعان بر می‌گردند </h3>
  <p>
    <span class="verse-marker">۲۵</span>یوسف امر کرد تا جوال‌های برادرانش را پُر از غله کنند و پول هر کس را در جوال او بگذارند و آذوقۀ سفر به هر کدام شان بدهند. این امر انجام شد. <span class="verse-marker">۲۶</span>سپس برادرانش جوال‌های غله را بر خر‌های خود بار کردند و به راه افتادند. <span class="verse-marker">۲۷</span>در جائی که شب را منزل کرده بودند، یکی از آن‌ها جوال خود را باز کرد تا به خر خود خوراک بدهد، اما دید که پولش در بین جوال او است. <span class="verse-marker">۲۸</span>سپس به برادران خود گفت: «پول من به من پس داده شده و حالا در جوال من است.» همه دل‌هایشان از حال رفت و از ترس از یکدیگر می‌پرسیدند: «این دیگر چه کاری است که خدا با ما کرده است؟» </p>
  <p>
    <span class="verse-marker">۲۹</span>وقتی در کنعان به پیش پدر خود یعقوب رسیدند، هر چه بر آن‌ها اتفاق افتاده بود برای او تعریف کردند و گفتند: <span class="verse-marker">۳۰</span>«صدراعظم مصر با درشتی با ما صحبت کرد و خیال کرد که ما برای جاسوسی به آنجا رفته بودیم. <span class="verse-marker">۳۱</span>ما جواب دادیم که ما جاسوس نیستم، بلکه مردمان درست کاری هستیم. <span class="verse-marker">۳۲</span>ما دوازده برادر بودیم همه فرزند یک پدر. یکی از برادر‌های ما مُرده است و برادر کوچک ما هم حالا در کنعان پیش پدر ما است. <span class="verse-marker">۳۳</span>آن مرد جواب داد: اگر شما راست می‌گویید یک نفر از شما پیش من بماند و بقیه، برای رفع گرسنگی خانوادۀ خود غله بگیرید و بروید. <span class="verse-marker">۳۴</span>سپس برادر کوچک خود را پیش من بیاورید. آن وقت می‌فهمم که شما جاسوس نیستید، بلکه مردمان درست کاری هستید و برادر شما را به شما پس می‌دهم. آن وقت شما می‌توانید در اینجا بمانید و داد و معامله کنید.» </p>
  <p>
    <span class="verse-marker">۳۵</span>وقتی آن‌ها جوال‌های خود را خالی کردند، هر کس پول خود را در جوال خود پیدا کرد. وقتی پول‌ها را دیدند، آن‌ها و پدرشان ترسیدند. <span class="verse-marker">۳۶</span>پدرشان به آن‌ها گفت: «آیا شما می‌خواهید که من همۀ فرزندانم را از دست بدهم؟ یوسف دیگر نیست، شمعون هم نیست و حالا می‌خواهید بنیامین را هم ببرید؟ این چه مصیبت است که به سر من آمده است؟» <span class="verse-marker">۳۷</span>رئوبین به پدر خود گفت: «اگر من بنیامین را پس نیاورم، تو می‌توانی هر دو پسر مرا بکشی. تو او را به من بسپار، من خودم او را پس می‌آورم.» <span class="verse-marker">۳۸</span>اما یعقوب گفت: «پسر من نمی‌تواند با شما بیاید. برادر او مُرده و او تنها مانده است. ممکن است در راه اتفاقی برای او بیفتد. من یک مرد پیر هستم و غم او مرا می‌کشد.» </p>
  <a id="c43"></a>
  <h2>فصل چهل و سوم </h2>
  <h3>برادران یوسف با بنیامین به مصر بر می‌گردند </h3>
  <p>
    <span class="verse-marker">۱</span>قحطی در کنعان شدید شد. <span class="verse-marker">۲</span>وقتی خانوادۀ یعقوب تمام غله‌ای را که از مصر آورده بودند، خوردند، یعقوب به پسران خود گفت: «به مصر بر گردید و مقداری خوراک برای ما بخرید.» <span class="verse-marker">۳</span>یهودا به او گفت: «آن مرد به ما شدیداً اخطار داد، تا ما برادر کوچک خود را نبریم، اجازه نداریم پیش او برویم. <span class="verse-marker">۴</span>اگر تو حاضری برادر ما را با ما بفرستی، ما می‌رویم و برای تو آذوقه می‌خریم. <span class="verse-marker">۵</span>اما اگر تو حاضر نیستی، ما هم نمی‌رویم. زیرا آن مرد به ما گفت که تا ما برادر خود را همراه خود نبریم اجازه نداریم پیش او دوباره برویم.» <span class="verse-marker">۶</span>یعقوب گفت: «چرا شما به آن مرد گفتید ما برادر دیگری هم داریم و مرا به عذاب انداختید؟» <span class="verse-marker">۷</span>آن‌ها جواب دادند: «آن مرد به دقت دربارۀ ما و اوضاع خانوادۀ ما سؤال می‌کرد. می‌پرسید: آیا پدر شما هنوز زنده است؟ آیا برادر دیگری هم دارید؟ ما هم به او جواب صحیح دادیم. از کجا می‌دانستیم که او می‌گوید که برادر خود را به آنجا ببریم؟» </p>
  <p>
    <span class="verse-marker">۸</span>یهودا به پدر خود گفت: «پسر را با من بفرست تا برخیزیم و برویم و همۀ ما زنده بمانیم. نه ما می‌میریم نه تو و نه فرزندان ما. <span class="verse-marker">۹</span>من زندگی خودم را نزد تو گرو می‌گذارم و تو او را به دست من بسپار. اگر او را صحیح و سالم پیش تو پس نیاوردم، برای همیشه گناه این کار به گردن من خواهد بود. <span class="verse-marker">۱۰</span>اگر ما اینقدر صبر نمی‌کردیم، تا به حال دو مرتبه رفته و باز می‌آمدیم.» <span class="verse-marker">۱۱</span>پدرشان یعقوب به آن‌ها گفت: «حالا که اینطور است، از بهترین محصولات این زمین با خود بردارید و به عنوان هدیه برای صدراعظم ببرید: کمی مرهم، عسل، مصالح دیگ، ادویه، پسته و بادام. <span class="verse-marker">۱۲</span>پول هم دو برابر با خود ببرید. چون شما باید پولی را که در جوال‌های تان به شما پس داده شده است، با خود ببرید. ممکن است در آن مورد اشتباهی شده باشد. <span class="verse-marker">۱۳</span>برادر خود را هم بگیرید و به پیش آن مرد بروید. امیدوارم، <span class="verse-marker">۱۴</span>خدای قادر مطلق دل آن مرد را نرم کند تا نسبت به شما مهربان گردد و بنیامین و برادر دیگر تان را به شما پس دهد. اگر قسمت من این است که فرزندانم از دست بروند، باید تن به تقدیر دهم.» </p>
  <p>
    <span class="verse-marker">۱۵</span>پس برادران تحفه‌ها و دو مقدار پول با خود گرفتند و با بنیامین به سوی مصر حرکت کردند. در مصر به حضور یوسف رفتند. <span class="verse-marker">۱۶</span>یوسف وقتی بنیامین را با آن‌ها دید، به خدمتگزار مخصوص خانۀ خود امر کرده گفت: «این مردان را به خانۀ من ببر. آن‌ها نان چاشت را با من می‌خورند. یک حیوان را بکش و آماده کن.» <span class="verse-marker">۱۷</span>خادم هر چه یوسف امر کرده بود انجام داد و برادران را به خانۀ یوسف برد. <span class="verse-marker">۱۸</span>وقتی که آن‌ها را به خانۀ یوسف می‌بردند، آن‌ها ترسیدند و فکر می‌کردند که به خاطر پولی که دفعۀ اول در جوال‌های آن‌ها مانده بود آن‌ها را به آنجا می‌برند تا بطور ناگهانی حمله کنند، خر‌های شان را بگیرند و خودشان را به صورت غلام برای خدمت خود نگاه دارند. <span class="verse-marker">۱۹</span>پس وقتی نزدیک خانه رسیدند، بطرف خادم رفتند. <span class="verse-marker">۲۰</span>و به او گفتند: «ای آقا، ما قبلاً یک مرتبه برای خریدن غله به اینجا آمدیم. <span class="verse-marker">۲۱</span>سر راه در جائی که استراحت می‌کردیم، جوال‌های خود را باز کردیم و هر یک پول خود را تمام و کامل در دهن جوال خود یافتیم. ما آنرا برای شما پس آوردیم. <span class="verse-marker">۲۲</span>همچنان مقداری هم پول آورده‌ایم تا غله بخریم. ما نمی‌دانیم چه کسی پول‌های ما را در دهن جوال‌های ما گذاشته بود.» <span class="verse-marker">۲۳</span>خادم گفت: «نگران نباشید و نترسید. خدا، خدای پدر شما، پول‌های شما را در دهن جوال‌های تان گذاشته است. من پول‌های شما را دریافت کردم.» سپس شمعون را هم پیش آن‌ها آورد. <span class="verse-marker">۲۴</span>خادم تمام برادران را به خانه برد. برای آن‌ها آب آورد تا پاهای شان را بشویند و به خر‌های آن‌ها خوراک داد تا بخورند. هنگام ظهر پیش از اینکه یوسف به خانه بیاید، <span class="verse-marker">۲۵</span>آن‌ها هدایای خود را حاضر کردند تا به او تقدیم کنند. زیرا شنیده بودند که نان چاشت را با یوسف می‌خورند. </p>
  <p>
    <span class="verse-marker">۲۶</span>وقتی یوسف به خانه آمد، آن‌ها هدایای خود را برداشته و به خانه آمدند و در مقابل او به زمین افتادند و سجده کردند. <span class="verse-marker">۲۷</span>یوسف از آن‌ها احوالپرسی کرد و سپس به آن‌ها گفت: «شما دربارۀ پدر تان که پیر است با من صحبت کردید، او چه حال دارد؟ آیا هنوز زنده است و حالش خوب است؟» <span class="verse-marker">۲۸</span>آن‌ها جواب دادند: «غلام تو ـ پدر ما ـ هنوز زنده است و حالش خوب است.» سپس زانو زدند و در مقابل او تعظیم و سجده کردند. <span class="verse-marker">۲۹</span>وقتی چشم یوسف به بنیامین ـ برادر سکه‌اش ـ افتاد، گفت: «پس این برادر کوچک شما است ـ همان کسی که درباره‌اش با من صحبت کردید ـ پسرم، خدا تو را برکت بدهد.» <span class="verse-marker">۳۰</span>سپس ناگهان آنجا را ترک کرد، چون به خاطر علاقه‌ای که به برادر خود داشت گریه گلویش را گرفت. پس به اطاق خود رفت و گریه کرد. <span class="verse-marker">۳۱</span>بعد روی خود را شست و برگشت و در حالیکه بر خود مسلط بود، امر کرد: «غذا بیاورند.» <span class="verse-marker">۳۲</span>یوسف جدا غذا می‌خورد و برادرانش هم جدا. همچنان مصری‌هایی که آنجا غذا می‌خوردند، جدا بودند، زیرا مصری‌ها عبرانی‌ها را نجس می‌دانستند. <span class="verse-marker">۳۳</span>برادران به ترتیب سن خود ـ از بزرگ به کوچک ـ روبروی یوسف نشسته بودند. وقتی آن‌ها دیدند که چطور نشسته‌اند، به یکدیگر نگاه کردند و تعجب نمودند. <span class="verse-marker">۳۴</span>غذا را از میز یوسف تقسیم کردند، اما قسمت بنیامین پنج برابر بقیه بود. سپس آن‌ها با یوسف خوردند و نوشیدند و خوشی کردند. </p>
  <a id="c44"></a>
  <h2>فصل چهل و چهارم </h2>
  <h3>جام گمشده </h3>
  <p>
    <span class="verse-marker">۱</span>یوسف به خادم مخصوص خود امر کرد: «جوال‌های آن‌ها را تا آنقدر که می‌توانند ببرند، از غله پُر کن و پول هر کس را هم در بالای جوالش بگذار. <span class="verse-marker">۲</span>جام نقره‌ای مرا هم با پولی که برادر کوچک برای خرید غله آورده است در جوالش بگذار.» خادم تمام اوامر او را اجراء کرد. <span class="verse-marker">۳</span>روز بعد صبح وقت، برادران را با خر‌های شان روانۀ وطن شان نمودند. <span class="verse-marker">۴</span>هنوز فاصلۀ زیادی از شهر دور نشده بودند که یوسف به خادم امر کرد: «فوری عقب آن‌ها برو و وقتی به آن‌ها رسیدی بگو: چرا در مقابل نیکی بدی کردید؟ <span class="verse-marker">۵</span>چرا جام نقره‌ای آقایم را دزدیدید؟ این همان جامی است که آقای من از آن می‌نوشد و با آن فال می‌گیرد. شما کار بسیار بدی کرده‌اید.» </p>
  <p>
    <span class="verse-marker">۶</span>وقتی خادم به آن‌ها رسید، این سخنان را به آن‌ها گفت. <span class="verse-marker">۷</span>آن‌ها به او جواب دادند: «چه می‌گوئی؟ ما قسم می‌خوریم که چنین کاری نکرده‌ایم. <span class="verse-marker">۸</span>تو می‌دانی که ما از سرزمین کنعان، پولی را که در دهن جوال‌های خود پیدا کردیم برای شما پس آوردیم. پس چرا باید طلا یا نقره از خانۀ آقای تو بدزدیم؟ <span class="verse-marker">۹</span>اگر آنرا پیش یکی از ما پیدا کردی، او باید کشته شود و بقیه هم غلامان شما می‌شویم.» <span class="verse-marker">۱۰</span>او گفت: «من موافقم، اما جام در جوال هر کس که پیدا شود فقط آن شخص غلام من می‌شود و بقیۀ شما آزاد هستید که بروید.» <span class="verse-marker">۱۱</span>همه فوراً جوال‌های خود را بر زمین گذاشتند و هر یک جوال خود را باز کرد. <span class="verse-marker">۱۲</span>ناظر با دقت جستجو نمود. از بزرگتر شروع کرد تا کوچکتر و جام در جوال بنیامین پیدا شد. <span class="verse-marker">۱۳</span>برادران از غصه لباس‌های خود را پاره کردند و خر‌های خود را بار کرده به شهر برگشتند. </p>
  <p>
    <span class="verse-marker">۱۴</span>وقتی یهودا و برادرانش به خانۀ یوسف آمدند، او هنوز آنجا بود. آن‌ها در مقابل او سجده کردند. <span class="verse-marker">۱۵</span>یوسف گفت: «این چه کاری بود که کردید؟ آیا نمی‌دانید که مردی مثل من با فال گرفتن شما را پیدا می‌کند؟» <span class="verse-marker">۱۶</span>یهودا جواب داد: «ای آقا، ما چه می‌توانیم بگوئیم و چطور می‌توانیم بی‌گناهی خود را ثابت کنیم؟ خدا گناه ما را آشکار نموده است. حالا نه فقط کسی که جام در جوال او بود، بلکه همۀ ما غلامان تو هستیم.» <span class="verse-marker">۱۷</span>یوسف گفت: «نه، نه، هرگز چنین کاری نمی‌کنم. فقط کسی که جام در جوال او پیدا شده غلام من می‌شود. بقیۀ شما می‌توانید صحیح و سالم نزد پدر تان برگردید.» </p>
  <h3>یهودا برای بنیامین شفاعت می‌کند </h3>
  <p>
    <span class="verse-marker">۱۸</span>یهودا پیش یوسف رفت و گفت: «ای آقا، لطفاً اجازه بدهید آزادانه صحبت کنم و نسبت به من عصبانی نشوید. شما مثل خود فرعون هستید. <span class="verse-marker">۱۹</span>ای آقا، از ما پرسیدید که آیا ما پدر و یا برادر دیگر داریم؟ <span class="verse-marker">۲۰</span>ما جواب دادیم: پدری داریم که پیر است. برادر کوچکتری هم داریم که در زمان پیری پدر ما متولد شده. برادر آن پسر مُرده و او تنها فرزندی است که از مادر آن پسر برایش باقی مانده است. پدرش او را بسیار دوست دارد. <span class="verse-marker">۲۱</span>ای آقا، شما فرمودید که او را اینجا بیاوریم تا او را ببینید. <span class="verse-marker">۲۲</span>ما جواب دادیم که آن پسر نمی‌تواند پدر خود را ترک کند. اگر او را ترک کند، پدرش می‌میرد. <span class="verse-marker">۲۳</span>سپس شما گفتید: «اجازه نداریم پیش شما باز بیائیم مگر اینکه برادر کوچک ما همراه ما باشد.» </p>
  <p>
    <span class="verse-marker">۲۴</span>وقتی ما پیش پدر خود برگشتیم، هر چه شما فرموده بودید به او گفتیم. <span class="verse-marker">۲۵</span>او به ما گفت: «بروید و مقداری خوراک بخرید.» <span class="verse-marker">۲۶</span>ما جواب دادیم: «نمی‌توانیم برویم. ما اجازه نداریم پیش آن مرد برویم مگر اینکه برادر کوچک ما هم با ما باشد.» <span class="verse-marker">۲۷</span>پدر ما گفت: «شما می‌دانید که همسرم راحیل فقط دو پسر برای من به دنیا آورد. <span class="verse-marker">۲۸</span>یکی از آن‌ها از نزد من رفته و حتماً به وسیله یک حیوان وحشی دریده شده است، چون او وقتی مرا ترک کرده دیگر او را ندیده‌ام. <span class="verse-marker">۲۹</span>حالا اگر شما این یکی را هم از من بگیرید و اتفاق بدی برای او بیفتد مو‌های سفید مرا با غم و اندوه به گور می‌برید.» <span class="verse-marker">۳۰-۳۱</span>حالا ای آقا، اگر من بدون این پسر پیش پدرم بروم، همین که ببیند پسرش با من نیست، می‌میرد. زندگی او به این پسر بسته است و ما با این کار پدر پیر خود را از دست می‌دهیم. <span class="verse-marker">۳۲</span>دیگر اینکه من زندگی خود را برای این پسر پیش پدرم گرو گذاشته‌ام. اگر این پسر را به او بر نگردانم، همان طوری که گفته‌ام تا آخر عمر پیش پدرم گناهکار می‌باشم. <span class="verse-marker">۳۳</span>حالا ای آقا، بجای او من اینجا می‌مانم و غلام شما می‌شوم. <span class="verse-marker">۳۴</span>اجازه بدهید او با برادرانش بر گردد. من چطور می‌توانم پیش پدرم بروم اگر این پسر با من نباشد؟ من نمی‌توانم بلائی را که به سر پدرم می‌آید ببینم.» </p>
  <a id="c45"></a>
  <h2>فصل چهل و پنجم </h2>
  <h3>یوسف خود را به برادرانش معرفی می‌کند </h3>
  <p>
    <span class="verse-marker">۱</span>یوسف دیگر نتوانست پیش خدمتگاران خود احساسات خود را پنهان کند. پس امر کرد تا همه از اطاق او بیرون بروند و موقعی که او خود را به برادران خود معرفی کرد، هیچ کسی آنجا نبود. <span class="verse-marker">۲</span>او با صدای بسیار بلند گریه کرد به طوری که مصریان صدای او را شنیدند و این خبر به قصر فرعون رسید. <span class="verse-marker">۳</span>یوسف به برادران خود گفت: «من یوسف هستم. آیا پدرم هنوز زنده است؟» اما وقتی برادرانش این را شنیدند، بقدری ترسیدند که نتوانستند جواب بدهند. <span class="verse-marker">۴</span>سپس یوسف به آن‌ها گفت: «پیشتر بیائید» آن‌ها پیشتر آمدند. یوسف گفت: «من، برادر شما، یوسف هستم، همان کسی که او را به مصر فروختید. <span class="verse-marker">۵</span>حالا از اینکه مرا به اینجا فروختید پریشان نباشید و خود را ملامت نکنید. در واقع این خدا بود که مرا قبل از شما به اینجا فرستاد تا زندگی مردم را نجات دهد. <span class="verse-marker">۶</span>حالا فقط سال دوم قحطی است. تا پنج سال دیگر هم محصول دیگری نمی‌روید. <span class="verse-marker">۷</span>خدا مرا قبل از شما به اینجا فرستاد تا از این راه عجیب به فریاد شما برسد و مطمئن سازد که شما و فرزندان تان زنده می‌مانید. <span class="verse-marker">۸</span>پس در واقع شما نبودید که مرا به اینجا فرستادید، بلکه خدا بود. او مرا دارای بزرگترین مقام دربار فرعون و مسئول تمام کشور و صدراعظم مصر ساخته است. <span class="verse-marker">۹</span>حالا فوراً پیش پدرم بروید و به او بگوئید: این سخنان پسرت یوسف است: «خدا مرا صدراعظم مصر مقرر کرده است. بدون معطلی پیش من بیا. <span class="verse-marker">۱۰</span>تو می‌توانی در منطقۀ جوشن زندگی کنی ـ جائی که به من نزدیک باشی ـ تو، فرزندان تو، نواسه‌های تو، گوسفندانت و بز‌هایت، گاوها و هر چه که داری. <span class="verse-marker">۱۱</span>اگر تو در جوشن باشی، من می‌توانم از تو غمخواری کنم. هنوز پنج سال دیگر از قحطی باقی مانده است. من نمی‌خواهم که تو و خانواده‌ات و گله‌هایت از بین بروید.»» </p>
  <p>
    <span class="verse-marker">۱۲</span>یوسف به سخنان خود ادامه داد و گفت: «حالا همۀ شما و همچنین تو، بنیامین، می‌توانید ببینید که من واقعاً یوسف هستم. <span class="verse-marker">۱۳</span>به پدرم بگوئید که من اینجا در مصر دارای چه قدرتی هستم. هر چه که دیده‌اید به پدرم بگوئید. سپس فوراً او را به اینجا بیاورید.» <span class="verse-marker">۱۴</span>یوسف دست خود را به گردن برادر خود بنیامین انداخت و شروع کرد به گریه کردن. بنیامین هم در حالیکه یوسف را در بغل گرفته بود گریه می‌کرد. <span class="verse-marker">۱۵</span>یوسف سپس در حالیکه هنوز می‌گریست، برادران خود را یکی یکی در بغل گرفت و بوسید. بعد از آن برادرانش با او به گفتگو پرداختند. </p>
  <p>
    <span class="verse-marker">۱۶</span>وقتی خبر به قصر فرعون رسید که برادران یوسف آمده‌اند، فرعون و اهل دربار همه خوشحال شدند. <span class="verse-marker">۱۷</span>فرعون به یوسف گفت: «به برادرانت بگو حیوانات خود را بار کنند و به کنعان برگردند. <span class="verse-marker">۱۸</span>سپس پدر و خانواده‌های خود را بگیرند و به اینجا بیایند. من بهترین زمین مصر را به آن‌ها می‌دهم و آن‌ها زیادتر از آنچه که برای زندگی لازم باشد، می‌داشته باشند. <span class="verse-marker">۱۹</span>به آن‌ها بگو چندین گادی از مصر با خود ببرند تا زنان و اطفال کوچک را سوار کنند و همراه پدرشان بیاورند. <span class="verse-marker">۲۰</span>آن‌ها از بابت چیز‌هائی که نمی‌توانند با خود بیاورند غم نخورند، زیرا بهترین چیزها در سرزمین مصر متعلق به آن‌ها خواهد بود.» </p>
  <p>
    <span class="verse-marker">۲۱</span>پسران یعقوب همان طوری که به آن‌ها گفته شد انجام دادند. یوسف طبق فرمان پادشاه چند گادی و خوراک برای سفر به آن‌ها داد. <span class="verse-marker">۲۲</span>همچنین به هر کدام از آن‌ها یک دست لباس داد، اما به بنیامین سه صد سکۀ نقره و پنج دست لباس داد. <span class="verse-marker">۲۳</span>یوسف ده بار خر از بهترین پیداوار مصر و ده بار غله و نان و آذوقه برای سفر پدر خود فرستاد. <span class="verse-marker">۲۴</span>او برادران خود را روانه نمود و به آن‌ها گفت: «در راه با یکدیگر دعوا نکنید.» </p>
  <p>
    <span class="verse-marker">۲۵</span>آن‌ها مصر را ترک کردند و به نزد پدر خود یعقوب در کنعان رفتند. <span class="verse-marker">۲۶</span>به پدر خود گفتند: «یوسف هنوز زنده است. او صدراعظم مصر است!» یعقوب حیران ماند، زیرا نمی‌توانست حرف‌های آن‌ها را باور کند. <span class="verse-marker">۲۷</span>اما وقتی آن‌ها تمام سخنان یوسف را به او گفتند و وقتی گادی‌هائی را که یوسف برای آوردن آن‌ها به مصر فرستاده بود دید، حرف‌های آن‌ها را باور کرد. <span class="verse-marker">۲۸</span>او گفت: «پسرم یوسف هنوز زنده است. این تنها چیزی بود که می‌خواستم. می‌روم و قبل از مردنم او را می‌بینم.» </p>
  <a id="c46"></a>
  <h2>فصل چهل و ششم </h2>
  <h3>یعقوب و خانواده‌اش به مصر می‌روند </h3>
  <p>
    <span class="verse-marker">۱</span>یعقوب هر چه داشت جمع کرد و به بئرشِبع رفت. در آنجا برای خدای پدر خود اسحاق قربانی‌ها کرد. <span class="verse-marker">۲</span>شب خدا در رؤیا به او ظاهر شد و فرمود: «یعقوب، یعقوب.» او جواب داد: «بلی خداوندا.» <span class="verse-marker">۳</span>خداوند فرمود: «من خدا هستم. خدای پدرت. از رفتن به مصر نترس، زیرا من در آنجا از تو قومی بزرگ به وجود می‌آورم. <span class="verse-marker">۴</span>من با تو به مصر می‌آیم و از آنجا تو را باز به این زمین بر می‌گردانم. موقع مُردنت یوسف پیش تو خواهد بود.» </p>
  <p>
    <span class="verse-marker">۵</span>یعقوب از بئرشِبع حرکت کرد. پسرانش، او و کودکان و زنان خود را در گادی‌هائی که فرعون فرستاده بود سوار کردند. <span class="verse-marker">۶</span>آن‌ها گله‌ها و تمام اموالی را که در کنعان به دست آورده بودند گرفته به مصر رفتند. <span class="verse-marker">۷</span>یعقوب تمام خانواده‌اش ـ پسرها، دخترها و نواسه‌های خود را ـ هم با خود به مصر برد. </p>
  <p>
    <span class="verse-marker">۸</span>نام‌های پسران و نواسه‌های یعقوب که با او به مصر آمدند از این قرار‌اند: <span class="verse-marker">۹</span>رئوبین پسر بزرگ او و پسرانش: حنوک، فَلو، حِزرون و کرمی. <span class="verse-marker">۱۰</span>شمعون و پسرانش: یموئیل، یامین، اوهد، یاکین، صوحر و شائول. (مادر شائول کنعانی بود.) <span class="verse-marker">۱۱</span>لاوی و پسرانش: جرشون، قهات و مراری. <span class="verse-marker">۱۲</span>یهودا و پسرانش: عیر، اونان، شیله، فارِز و زِرَح. (اما عیر و اونان پیش از رفتن یعقوب به مصر، در کنعان مُردند.) پسران فارِز، حِزرون و حامول بودند. <span class="verse-marker">۱۳</span>ایسَسکار و پسرانش: تولاع، فُوَه، یوب و شِمرون. <span class="verse-marker">۱۴</span>زبولون و پسرانش: سارَد، ایلون و یاحلئیل. <span class="verse-marker">۱۵</span>اینها پسران لیه هستند که برعلاوۀ دختر خود دینه، برای یعقوب در بین‌النهرین به دنیا آورد و تعداد فرزندان او سی و سه نفر بود. </p>
  <p>
    <span class="verse-marker">۱۶</span>همراه اینها جاد و پسران او یعنی صفیون، حجی شونی، اصبون، عبری، ارودی و ارئیلی بودند. <span class="verse-marker">۱۷</span>همچنین اشخاص ذیل هم در جمع آن‌ها بودند. پسران اَشیر: یِمنَه، یشوه، یشوی، بَریعه و خواهر شان سارَح. پسران بَریعه: حابر و ملکئیل. <span class="verse-marker">۱۸</span>شانزده فرزند زلفه، کنیزی که لابان به دختر خود، لیه داد. </p>
  <p>
    <span class="verse-marker">۱۹</span>دو پسر راحیل، زن یعقوب، یوسف و بنیامین. <span class="verse-marker">۲۰</span>پسران یوسف: منسی و افرایم که اسنات دختر فوتی فارع، کاهن اون، برای یوسف در کشور مصر به دنیا آورد. <span class="verse-marker">۲۱</span>پسران بنیامین: باِلَع، باکَر، اشبیل، جیرا، نعمان، ایحی، رُش، مفیم، حُفیم و آرد. <span class="verse-marker">۲۲</span>اینها پسران راحیل و یعقوب بودند و تعدادشان چهارده نفر بود. </p>
  <p>
    <span class="verse-marker">۲۳</span>پسر دان: حوشیم. <span class="verse-marker">۲۴</span>پسران نفتالی: یحصیئیل، جونی، یزر و شلیم. <span class="verse-marker">۲۵</span>اینها پسران بلهه، کنیزی که لابان به دختر خود راحیل داد و او برای یعقوب به دنیا آورد. تعدادشان هفت نفر بود. </p>
  <p>
    <span class="verse-marker">۲۶</span>تعداد اولادۀ یعقوب ـ بغیر از پسران و زنهای آن‌ها ـ که با او به کشور مصر رفتند شصت و شش نفر بود. <span class="verse-marker">۲۷</span>و با دو پسر یوسف که در مصر متولد شده بودند مجموع تعداد خانوادۀ یعقوب به هفتاد نفر می‌رسید. </p>
  <p>
    <span class="verse-marker">۲۸</span>یعقوب یهودا را پیش از خود پیش یوسف فرستاد تا به او خبر بدهد که پدرش و خانوادۀ او در راه هستند و به زودی به جوشن می‌رسند. <span class="verse-marker">۲۹</span>یوسف گادی خود را حاضر کرد و به جوشن رفت تا از پدر خود استقبال کند. وقتی یکدیگر را دیدند، یوسف دست‌های خود را به گردن پدر خود انداخت و مدت زیادی گریه کرد. <span class="verse-marker">۳۰</span>یعقوب به یوسف گفت: «حالا دیگر برای مُردن حاضرم، من تو را دیدم و یقین دارم که هنوز زنده‌ای.» </p>
  <p>
    <span class="verse-marker">۳۱</span>سپس یوسف به برادران خود و سایر اعضای خانوادۀ پدر خود گفت: «من باید به نزد فرعون بروم و به او خبر بدهم که برادرانم و تمام اهل خانۀ پدرم که در کنعان زندگی می‌کردند پیش من آمده‌اند. <span class="verse-marker">۳۲</span>به او می‌گویم که شما چوپان هستید و حیوانات و گله‌ها و رمه‌های خود را با تمام دارائی خود آورده‌اید. <span class="verse-marker">۳۳</span>وقتی فرعون از شما بپرسد که کار شما چیست؟ <span class="verse-marker">۳۴</span>بگوئید: ما از دوران کودکی مانند اجداد ما چوپان بودیم و از گله‌های خود نگاهبانی می‌کنیم. به این ترتیب او به شما اجازه می‌دهد که در منطقۀ جوشن زندگی کنید.» یوسف این را به خاطری گفت که مصری‌ها چوپانان را نجس می‌دانستند. </p>
  <a id="c47"></a>
  <h2>فصل چهل و هفتم </h2>
  <p>
    <span class="verse-marker">۱</span>بعد از آن یوسف پنج نفر از برادران خود را نزد فرعون برد و به او گفت: «پدر و برادرانم با گله و رمه و هر چه دارند از کنعان به نزد من آمده‌اند و اکنون در منطقۀ جوشن هستند.» <span class="verse-marker">۲</span>سپس برادران خود را به فرعون معرفی کرد. <span class="verse-marker">۳</span>فرعون از آن‌ها پرسید: «وظیفۀ شما چیست؟» آن‌ها جواب دادند: «ما مانند اجداد خود چوپان هستیم <span class="verse-marker">۴</span>و به خاطری به اینجا آمده‌ایم که در کنعان قحطی بسیار شدید است و ما علفزار برای چراندن گله‌های خود نداریم. حالا از شما تقاضا داریم اجازه بدهید که ما در منطقۀ جوشن زندگی کنیم.» <span class="verse-marker">۵</span>فرعون به یوسف گفت: «پدر و برادرانت پیش تو آمده‌اند <span class="verse-marker">۶</span>تمام سرزمین مصر در اختیار تو است. آن‌ها را در بهترین زمین‌ها در منطقۀ جوشن جا بده. اگر در بین آن‌ها مردان کاردانی هم هستند آن‌ها را سرپرست گله‌داران من بگمار.» </p>
  <p>
    <span class="verse-marker">۷</span>سپس یوسف پدر خود یعقوب را بحضور فرعون آورد. یعقوب فرعون را برکت داد. <span class="verse-marker">۸</span>فرعون از یعقوب پرسید: «تو چند سال داری؟» <span class="verse-marker">۹</span>یعقوب گفت: «سال‌های عمرم که به سختی و سرگردانی گذشته است صد و سی سال است که البته به سن اجدادم نرسیده است.» <span class="verse-marker">۱۰</span>سپس یعقوب فرعون را برکت داد و از پیش او رفت. <span class="verse-marker">۱۱</span>یوسف همان طوری که پادشاه فرموده بود، پدر و برادران خود را در مصر در بهترین زمین‌های آنجا در نزدیکی شهر رعمسیس جا داد و در آنجا املاکی را به آن‌ها بخشید. <span class="verse-marker">۱۲</span>یوسف برای پدر و برادران خود و تمام اعضای خانوادۀ آن‌ها برابر تعدادشان آذوقه تهیه کرد. </p>
  <h3>قحطی </h3>
  <p>
    <span class="verse-marker">۱۳</span>قحطی بقدری شدید شده بود که در هیچ جا خوراک نبود. مردم مصر و کنعان گرسنه و بینوا شدند. <span class="verse-marker">۱۴</span>یوسف تمام پول‌های آن‌ها را در مقابل فروش غله از آن‌ها گرفته و به خزانۀ فرعون گذاشته بود. <span class="verse-marker">۱۵</span>وقتی تمام پول‌ها در مصر و کنعان تمام شد، مصری‌ها به نزد یوسف آمدند و گفتند: «پول ما تمام شده. تو به ما خوراک بده و کاری بکن که ما از گرسنگی نمیریم.» <span class="verse-marker">۱۶</span>یوسف گفت: «اگر پول شما تمام شده، حیوانات خود را بیاورید و من در عوض آن‌ها به شما غله می‌دهم.» <span class="verse-marker">۱۷</span>بنابراین آن‌ها حیوانات خود را پیش یوسف آوردند و یوسف در مقابل اسپ و گوسفند و بز و گاو و خر به آن‌ها غله داد. در آن سال یوسف در مقابل حیوانات به آن‌ها غله داد و آن‌ها را سیر نمود. </p>
  <p>
    <span class="verse-marker">۱۸</span>سال بعد دوباره آن‌ها نزد یوسف آمدند و گفتند: «ای آقا، ما حقیقت را از تو پنهان نمی‌کنیم، پول ما تمام شده، همۀ حیوانات ما هم مال شما است. دیگر بغیر از خود ما و زمین‌های ما چیزی نداریم که به تو بدهیم. <span class="verse-marker">۱۹</span>بیا خود و زمین‌های ما را هم به عوض غله بخر و مگذار که مزارع ما از بین بروند. ما غلامان فرعون می‌شویم و زمین‌های ما هم مال فرعون باشد. به ما غله بده تا بخوریم و نمیریم و در مزارع خود هم بکاریم تا از بین نروند.» <span class="verse-marker">۲۰</span>یوسف تمام زمین‌های مصر را برای فرعون خرید و همۀ مصریان مجبور شدند که زمین‌های خود را بفروشند چون که قحطی بسیار شدید شده بود. به این ترتیب تمام زمین‌ها جزو املاک فرعون شد. <span class="verse-marker">۲۱</span>یوسف همه مردم سر تا سر مصر را به غلامی فرعون در آورد. <span class="verse-marker">۲۲</span>تنها زمینی را که یوسف نخرید زمین کاهنان بود. برای آن‌ها لازم نبود زمین خود را بفروشند، چون از طرف فرعون جیره‌ای برای آن‌ها تعیین شده بود. <span class="verse-marker">۲۳</span>یوسف به مردم گفت: «ببینید، من شما و زمین‌های شما را برای فرعون خریده‌ام. اینجا تخم برای شما موجود است تا در زمین‌های خود بکارید. <span class="verse-marker">۲۴</span>ولی موقع درو باید یک پنجم محصول را به فرعون بدهید و بقیه را برای خوراک خود و خانوادۀ تان و تخم برای کاشتن نگه دارید.» <span class="verse-marker">۲۵</span>آن‌ها در جواب یوسف گفتند: «ای آقا، تو در حق ما نیکی کردی و جان ما را نجات دادی. حالا همۀ ما غلامان فرعون هستیم.» <span class="verse-marker">۲۶</span>پس یوسف این را در سرزمین مصر قانونی کرد که یک پنجم محصول باید به فرعون داده شود. این قانون هنوز هم در مصر باقی است. بغیر از زمین کاهنان که جزو املاک فرعون نبود. </p>
  <h3>آخرین خواهش یعقوب </h3>
  <p>
    <span class="verse-marker">۲۷</span>بنی‌اسرائیل در مصر در منطقۀ جوشن زندگی کردند، جائی که ثروتمند و صاحب فرزندان بسیار شدند. <span class="verse-marker">۲۸</span>یعقوب مدت هفده سال در مصر زندگی کرد و در آن زمان یک صد و چهل و هفت سال داشت. <span class="verse-marker">۲۹</span>وقتی زمان مرگش فرا‌رسید، فرزند خود یوسف را فرا‌خواند و گفت: «دست خود را زیر ران من بگذار و برای من قسم بخور که مرا در زمین مصر دفن نکنی. <span class="verse-marker">۳۰</span>من آرزو دارم پیش اجدادم دفن شوم. مرا از مصر ببر و در جائی که آن‌ها دفن شده‌اند به خاک بسپار.» یوسف گفت: «هر چه گفتی من همان طور انجام خواهم داد.» <span class="verse-marker">۳۱</span>یعقوب گفت: «قسم بخور.» یوسف قسم خورد. پس یعقوب در حالیکه در بستر خود بود، دعا کرد. </p>
  <a id="c48"></a>
  <h2>فصل چهل و هشتم </h2>
  <h3>یعقوب برای افرایم و منسی دعای برکت می‌خواند </h3>
  <p>
    <span class="verse-marker">۱</span>مدتی بعد به یوسف خبر رسید که پدرش مریض است. پس او دو پسر خود، افرایم و منسی را به دیدن پدر خود برد. <span class="verse-marker">۲</span>وقتی یعقوب شنید که پسرش یوسف به دیدن او آمده است، تمام قدرت خود را به‌کار برد و بر بستر خود نشست. <span class="verse-marker">۳</span>یعقوب به یوسف گفت: «خدای قادر مطلق، در لوز کنعان به من ظاهر شد و مرا برکت داد. <span class="verse-marker">۴</span>خداوند به من فرمود: «من به تو فرزندان بسیار می‌دهم و از فرزندان تو قوم‌های بسیار به وجود می‌آورم. من این سرزمین را به فرزندان تو برای همیشه تا ابد به میراث می‌دهم.» <span class="verse-marker">۵</span>حالا دو پسر تو که قبل از آمدن من به مصر برای تو به دنیا آمدند، از من خواهند بود. افرایم و منسی مثل رئوبین و شمعون پسران من هستند و در این وعده شریک می‌باشند. <span class="verse-marker">۶</span>اما پسرانی که بعد از این دو به دنیا بیایند از تو می‌باشند و میراث آن‌ها از طریق افرایم و منسی به آن‌ها می‌رسد. <span class="verse-marker">۷</span>این به خاطر مادرت راحیل است. موقعی که من از بین‌النهرین می‌آمدم، در سر راه کنعان تا افراته فاصلۀ زیادی نبود، راحیل مُرد و من او را در کنار افراته که امروز بیت‌لحم نامیده می‌شود بخاک سپردم.» </p>
  <p>
    <span class="verse-marker">۸</span>وقتی یعقوب پسران یوسف را دید، پرسید: «این پسرها که هستند؟» <span class="verse-marker">۹</span>یوسف جواب داد: «اینها پسران من هستند که خدا در مصر به من داده است.» یعقوب گفت: «آن‌ها را پیش من بیاور تا آن‌ها را برکت بدهم.» <span class="verse-marker">۱۰</span>چشمان یعقوب به خاطر پیری ضعیف شده بود و نمی‌توانست خوب ببیند. یوسف پسرها را پیش او آورد. یعقوب آن‌ها را به بغل گرفت و بوسید. <span class="verse-marker">۱۱</span>یعقوب به یوسف گفت: «هرگز فکر نمی‌کردم که دوباره تو را ببینم. اما حالا خدا را شکر که حتی فرزندان تو را هم می‌بینم.» <span class="verse-marker">۱۲</span>سپس یوسف آن دو را از روی زانو‌های یعقوب برداشت و در مقابل وی سجده کرد. </p>
  <p>
    <span class="verse-marker">۱۳</span>یوسف افرایم را در طرف چپ و منسی را در طرف راست یعقوب قرار داد. <span class="verse-marker">۱۴</span>اما یعقوب دست خود را طوری دراز کرد که دست راستش را بر سر افرایم که کوچکتر بود و دست چپ خود را بر سر منسی که بزرگتر بود گذاشت. <span class="verse-marker">۱۵</span>سپس یوسف را برکت داد و گفت: «خدا، همان خدائی که پدرانم، ابراهیم و اسحاق او را بندگی کردند، این دو پسر را برکت بدهد. خدا، همان خدائی که تا امروز مرا رهبری کرده است، اینها را برکت دهد. <span class="verse-marker">۱۶</span>همان فرشتۀ که مرا از تمام سختی‌ها و مشکلاتم نجات داد، اینها را برکت دهد تا نام من و نام پدرانم ابراهیم و اسحاق به وسیلۀ این پسران پایدار بماند و آن‌ها فرزندان و نسل‌های بسیار داشته باشند.» </p>
  <p>
    <span class="verse-marker">۱۷</span>یوسف وقتی دید که پدرش دست راست خود را بر سر افرایم گذاشته ناراحت شد. پس دست پدرش را برداشت تا از سر افرایم بر سر منسی بگذارد. <span class="verse-marker">۱۸</span>به پدر خود گفت: «این پسر بزرگتر من است. دست راست خود را بر سر او بگذار.» <span class="verse-marker">۱۹</span>پدرش از این کار خود داری کرد و گفت: «می‌دانم پسرم، من می‌دانم. نسل منسی هم قوم بزرگی خواهد شد. اما برادر کوچکش از او بزرگتر می‌شود و نسل او ملتی بزرگ می‌گردد.» <span class="verse-marker">۲۰</span>پس در آن روز یعقوب آن‌ها را برکت داد و گفت: «بنی‌اسرائیل موقع برکت، نام شما را به زبان می‌آورد. آن‌ها می‌گویند: خدا شما را مثل افرایم و منسی موفق بگرداند.» به این ترتیب یعقوب افرایم را بر منسی ترجیح داد. </p>
  <p>
    <span class="verse-marker">۲۱</span>سپس یعقوب به یوسف گفت: «همان طوری که می‌بینی من به مرگ نزدیک شده‌ام، اما خدا با شما می‌باشد و شما را به سرزمین اجداد تان بر می‌گرداند. <span class="verse-marker">۲۲</span>این فقط برای تو است نه برادرانت: من شکیم را که منطقۀ حاصلخیزی است و آنرا با شمشیر و کمان خودم از اموریان گرفته‌ام به تو می‌بخشم.» </p>
  <a id="c49"></a>
  <h2>فصل چهل و نهم </h2>
  <h3>آخرین گفتار یعقوب </h3>
  <p>
    <span class="verse-marker">۱</span>یعقوب پسران خود را فرا‌خواند و گفت: «دور من جمع شوید تا به شما بگویم که در آینده چه اتفاقی برای شما می‌افتد. <span class="verse-marker">۲</span>ای پسران یعقوب، دور هم جمع شوید و به سخنان پدر تان اسرائیل گوش بدهید: </p>
  <p class="indented">
    <span class="verse-marker">۳</span>رئوبین، پسر بزرگ من، تو قدرت من و اولین ثمر دوران جوانی من هستی. از همۀ پسران من سرافراز و سربلندتری. <span class="verse-marker">۴</span>تو مانند امواج خروشان بحر هستی، ولی برتر از همه نخواهی شد، زیرا با زن صورتی من همبستر شدی و به بستر من بی‌احترامی کردی. </p>
  <p class="indented">
    <span class="verse-marker">۵</span>شمعون و لاوی مانند یکدیگر‌اند، آن‌ها شمشیر‌های خود را برای ظلم به‌کار می‌برند. <span class="verse-marker">۶</span>در گفتگو‌های محرمانۀ آن‌ها شرکت نمی‌کنم و هرگز در محفل آنها نمی‌روم، زیرا آن‌ها مردم را در حالت غضب کشتند و برای سرگرمی خود پاهای گاوان را بریدند. <span class="verse-marker">۷</span>لعنت بر خشم آن‌ها، زیرا خشم شان بسیار وحشتناک است. لعنت بر غضب آن‌ها چون در حالت غضب بسیار بی‌رحم می‌شوند. من آن‌ها را در سرزمین اسرائیل متفرق و در میان مردمانش پراگنده می‌کنم. </p>
  <p class="indented">
    <span class="verse-marker">۸</span>ای یهودا، برادران تو، تو را ستایش می‌کنند. بر دشمنان خود غالب می‌شوی و برادرانت در مقابل تو تعظیم می‌کنند. <span class="verse-marker">۹</span>یهودا، مانند شیری است که شکار خود را کشته و به کمینگاه خویش برگشته، دراز کشیده و خوابیده است و هیچ کس جرأت نمی‌کند او را بیدار سازد. <span class="verse-marker">۱۰</span>یهودا، عصای سلطنت را نگاه می‌دارد. اولادۀ او همیشه فرمانروائی می‌کند تا به شیلو بیاید و همۀ اقوام از او اطاعت می‌کند. <span class="verse-marker">۱۱</span>او، کُرۀ خویش را به تاک، و خر خود را، به بهترین تاک انگور بسته و لباس‌های خود را در شراب سرخ شسته. <span class="verse-marker">۱۲</span>چشمانش از شراب، سرختر و دندان‌هایش از شیر، سفیدتر است. </p>
  <p class="indented">
    <span class="verse-marker">۱۳</span>زبولون، در ساحل بحر زندگی می‌کند. ساحل او بندرگاه کشتی‌ها می‌شود و حدود او تا صیدون می‌رسد. </p>
  <p class="indented">
    <span class="verse-marker">۱۴</span>ایسَسکار، یک خر قوی است که در طویلۀ گوسفندان خوابیده است. <span class="verse-marker">۱۵</span>او دید که جای استراحت او خوب و زمین آن دلگشا است. او پشت خود را برای بار خم کرده و مجبور شده که مثل یک غلام کار کند. </p>
  <p class="indented">
    <span class="verse-marker">۱۶</span>دان، بر قوم خود ـ مانند یکی از قبیله‌های اسرائیل ـ فرمانروائی می‌کند. <span class="verse-marker">۱۷</span>دان مانند ماری در کنار راه و مثل اژدها در کنار جاده خواهد بود که کُری پای اسپ را می‌گزد و سوارش از پشت آن می‌افتد. </p>
  <p class="indented">
    <span class="verse-marker">۱۸</span>من منتظر نجات از طرف خداوند هستم. </p>
  <p class="indented">
    <span class="verse-marker">۱۹</span>گروهی راهزن بر جاد، حمله می‌کنند، ولی او برگشته به تعقیب آن‌ها می‌رود. </p>
  <p class="indented">
    <span class="verse-marker">۲۰</span>محصول زمین اَشیر عالی و غذایش شاهانه می‌باشد. </p>
  <p class="indented">
    <span class="verse-marker">۲۱</span>نفتالی آهوئی است که آزاد می‌دود و آهو بره‌های قشنگ می‌زاید. </p>
  <p class="indented">
    <span class="verse-marker">۲۲</span>یوسف یک درخت پُر‌ثمری در کوهساران است. <span class="verse-marker">۲۳</span>دشمنانش وحشیانه به او حمله کردند، به سویش تیر انداختند و او را اذیت کردند. <span class="verse-marker">۲۴</span>اما کمان او همچنان در قوّت خود باقی است و بازوان او به وسیلۀ خدای قادر یعقوب ـ که چوپان و نگهبان اسرائیل است ـ توانا شده است. <span class="verse-marker">۲۵</span>او خدای پدر تو است که تو را کمک می‌کند. خدای قادر مطلق تو را برکت می‌دهد ـ برکت از آسمان و از زیر زمین، برکت بر پستان‌ها و بر رحم‌ها ـ <span class="verse-marker">۲۶</span>برکات پدرت که از برکت کوههای جاودانی و تپه‌های ابدی بهتر است، بر سر یوسف و بر پیشانی او باد، که از برادرانش جدا شد. </p>
  <p class="indented">
    <span class="verse-marker">۲۷</span>بنیامین مانند گرگ درنده است که از صبح تا شام می‌کشد و پاره می‌کند.» </p>
  <p>
    <span class="verse-marker">۲۸</span>اینها دوازده قبیلۀ اسرائیل هستند و این سخنانی بود که پدرشان در موقع برکت دادن، مناسب حال هر یک به آن‌ها گفت. </p>
  <h3>وفات یعقوب </h3>
  <p>
    <span class="verse-marker">۲۹-۳۰</span>سپس یعقوب به پسران خود وصیت کرده فرمود: «حالا که من می‌میرم و به نزد اقوام خود می‌روم، مرا در مغاره‌ای که در مزرعۀ عفرون حتی ـ در مکفیله در شرق ممری در سرزمین کنعان است ـ به خاک بسپارید. ابراهیم این مغاره و مزرعۀ آنرا برای آرامگاه از عفرون خریداری کرده بود. <span class="verse-marker">۳۱</span>این همان جائی است که ابراهیم و زنش سارا و هم چنین اسحاق و زنش ربکا را در آن بخاک سپرده‌اند و من هم لیه را در آنجا دفن کرده‌ام. <span class="verse-marker">۳۲</span>آن مغاره و مزرعه‌اش از حِتیان خریداری شده است. مرا در آنجا به خاک بسپارید.» <span class="verse-marker">۳۳</span>وقتی یعقوب وصیت خود را به پسرانش تمام کرد در رختخواب خود خوابید و مُرد و به نزد اجداد خود رفت. </p>
  <a id="c50"></a>
  <h2>فصل پنجاهم </h2>
  <p>
    <span class="verse-marker">۱</span>یوسف بر سر پدر خود افتاده گریه می‌کرد و روی او را می‌بوسید. <span class="verse-marker">۲</span>سپس به داکتر‌های مخصوص خود فرمود تا جنازۀ پدرش را مومیایی کنند. <span class="verse-marker">۳</span>مومیایی کردن او مطابق مراسم آن زمان چهل روز طول کشید و مصریان مدت هفتاد روز برای او ماتم گرفتند. </p>
  <p>
    <span class="verse-marker">۴</span>وقتی روز‌های ماتم تمام شد، یوسف به درباریان فرعون گفت: «لطفاً پیغام مرا به فرعون برسانید و بگوئید: <span class="verse-marker">۵</span>پدرم در موقع فوت خود مرا قسم داده است که جنازۀ او را در سرزمین کنعان در قبری که قبلاً تهیه کرده است به خاک بسپارم. پس خواهش می‌کنم اجازه بفرمائید بروم و جنازۀ پدرم را به خاک بسپارم و برگردم.» <span class="verse-marker">۶</span>فرعون گفت: «برو و همان طوری که به پدرت قول داده‌ای جنازۀ او را به خاک بسپار.» </p>
  <p>
    <span class="verse-marker">۷</span>پس یوسف رفت تا پدر خود را دفن کند. تمام اهل دربار و همۀ بزرگان و رهبران مصر با یوسف رفتند. <span class="verse-marker">۸</span>خانوادۀ یوسف، برادران و تمام کسانی که اهل خانۀ پدرش بودند، همه با او رفتند. فقط اطفال کوچک و گله‌ها و رمه‌ها در منطقۀ جوشن باقی ماندند. <span class="verse-marker">۹</span>عراده سوارها و اسپ سواران نیز همراه یوسف رفتند. تعداد آن‌ها بسیار زیاد بود. </p>
  <p>
    <span class="verse-marker">۱۰</span>وقتی آن‌ها به خرمنگاه اطاد که در شرق اُردن است رسیدند، با صدای بلند گریه و زاری کردند و مدت هفت روز برای پدر خود مراسم عزاداری بر پا کردند. <span class="verse-marker">۱۱</span>وقتی مردم کنعان دیدند که این مردم در اطاد مراسم عزاداری بر پا کرده‌اند، گفتند: «مصریان چه عزای بزرگی گرفته‌اند.» به همین دلیل است که آنجا «آبل مِسرایِم» (یعنی ماتم مصریان) نامیده شد. </p>
  <p>
    <span class="verse-marker">۱۲</span>بنابرین، پسران یعقوب، همان طوری که او به آن‌ها فرموده بود عمل کردند. <span class="verse-marker">۱۳</span>آن‌ها جنازۀ او را به کنعان بردند و در آرامگاه مکفیله ـ در شمال ممری در مزرعه‌ای که ابراهیم از عفرون حتی برای آرامگاه خریده بود ـ به خاک سپردند. <span class="verse-marker">۱۴</span>وقتی یوسف جنازۀ پدر خود را به خاک سپرد، با برادران خود و همۀ کسانی که برای مراسم تدفین با او آمده بودند به مصر برگشت. </p>
  <h3>یوسف دوباره برادران خود را مطمئن می‌سازد </h3>
  <p>
    <span class="verse-marker">۱۵</span>برادران یوسف بعد از مرگ پدرشان گفتند: «مبادا یوسف هنوز نسبت به ما کینه داشته باشد و بخواهد به خاطر بدی‌هائی که به او کرده‌ایم، ما را به جزای اعمال ما برساند؟» <span class="verse-marker">۱۶</span>پس برای یوسف پیغام فرستادند که: «پدر ما قبل از اینکه بمیرد، <span class="verse-marker">۱۷</span>به ما گفت از تو خواهش کنیم که گناه ما را ببخشی، زیرا ما با تو رفتار بد کردیم. حالا از تو تقاضا می‌کنیم، خطائی را که ما غلامان خدای پدرت به تو کرده‌ایم ببخشی.» یوسف وقتی این پیغام را شنید گریه کرد. </p>
  <p>
    <span class="verse-marker">۱۸</span>سپس برادران او خودشان آمدند و در مقابل یوسف تعظیم کردند و گفتند: «ما اینجا مانند غلامان تو در برابر تو هستیم.» <span class="verse-marker">۱۹</span>ولی یوسف به آن‌ها گفت: «نترسید، من نمی‌توانم خودم را جای خدا بگذارم. <span class="verse-marker">۲۰</span>شما برای من نقشۀ بد کشیدید، ولی خدا آنرا به خیر تغییر داد تا چنان که امروز می‌بینید، جان عدۀ زیادی حفظ شده است. <span class="verse-marker">۲۱</span>دیگر دلیلی ندارد که بترسید. من از شما و فرزندان شما نگهداری می‌کنم.» پس یوسف حرف‌های دلگرم کننده به آن‌ها زد و دوباره آن‌ها را مطمئن ساخت. </p>
  <h3>وفات یوسف </h3>
  <p>
    <span class="verse-marker">۲۲</span>یوسف به اتفاق خانوادۀ پدر خود به زندگی در مصر ادامه داد و موقعی که فوت کرد صد و ده سال داشت. <span class="verse-marker">۲۳</span>یوسف فرزندان افرایم و نواسه‌های او را هم دید. او همچنین تا زمان تولد فرزندان ماخیر، پسر منسی هم زنده بود که وقتی تولد شد او را به زانوان یوسف قرار داد. <span class="verse-marker">۲۴</span>او به برادران خود گفت: «من در حال مرگ هستم. اما بطور یقین خدا از شما نگهبانی می‌کند و شما را از این سرزمین به جائی که به ابراهیم و اسحاق و یعقوب وعدۀ ملکیت آنرا داده بود می‌برد.» <span class="verse-marker">۲۵</span>بعد برادران خود را قسم داد و گفت: «خدا یقیناً حافظ شما می‌باشد و وعده بدهید که وقتی به کنعان بر می‌گردید، استخوان‌های مرا با خود ببرید.» <span class="verse-marker">۲۶</span>یوسف به عمر یکصد و ده سالگی وفات یافت. بعد از آنکه جسد او را مومیایی کردند، آنرا در تابوتی در کشور مصر قرار دادند. </p>
  
  
  
  
  
  
  
  
  
  



</div>

<!-- Global site tag (gtag.js) - Google Analytics -->
<script async src="https://www.googletagmanager.com/gtag/js?id=UA-48092930-1"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'UA-48092930-1');
</script>
<!-- End Google Analytics -->

</body>
</html>