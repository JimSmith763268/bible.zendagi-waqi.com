<!doctype html>

<html lang="fa">
<head>
  <meta charset="utf-8">

  <title>کتاب مزامیر</title>

  <link rel="stylesheet" href="/css/style.css">
  <script>var nc = 150;</script>
  <script src="/js/script.js"></script>
</head>

<body dir="rtl">
<a id="top"></a>

<div id="navbar">
  <div id="navbar-container">
    <div>
      <a href="javascript:window.scroll(0,0)" style="margin-left: 1em">
        <svg class="MuiSvgIcon-root MuiSvgIcon-fontSizeMedium MuiBox-root css-1om0hkc" focusable="false" aria-hidden="true" viewBox="0 0 24 24" data-testid="ArrowUpwardIcon"><path d="m4 12 1.41 1.41L11 7.83V20h2V7.83l5.58 5.59L20 12l-8-8-8 8z"></path></svg>
      </a>    
    </div>
    <div>
      <span>فصل </span>
      <select id="list" oninput="scrollToChapter(this)">
        
        <option value="c1">۱</option>
        
        <option value="c2">۲</option>
        
        <option value="c3">۳</option>
        
        <option value="c4">۴</option>
        
        <option value="c5">۵</option>
        
        <option value="c6">۶</option>
        
        <option value="c7">۷</option>
        
        <option value="c8">۸</option>
        
        <option value="c9">۹</option>
        
        <option value="c10">۱۰</option>
        
        <option value="c11">۱۱</option>
        
        <option value="c12">۱۲</option>
        
        <option value="c13">۱۳</option>
        
        <option value="c14">۱۴</option>
        
        <option value="c15">۱۵</option>
        
        <option value="c16">۱۶</option>
        
        <option value="c17">۱۷</option>
        
        <option value="c18">۱۸</option>
        
        <option value="c19">۱۹</option>
        
        <option value="c20">۲۰</option>
        
        <option value="c21">۲۱</option>
        
        <option value="c22">۲۲</option>
        
        <option value="c23">۲۳</option>
        
        <option value="c24">۲۴</option>
        
        <option value="c25">۲۵</option>
        
        <option value="c26">۲۶</option>
        
        <option value="c27">۲۷</option>
        
        <option value="c28">۲۸</option>
        
        <option value="c29">۲۹</option>
        
        <option value="c30">۳۰</option>
        
        <option value="c31">۳۱</option>
        
        <option value="c32">۳۲</option>
        
        <option value="c33">۳۳</option>
        
        <option value="c34">۳۴</option>
        
        <option value="c35">۳۵</option>
        
        <option value="c36">۳۶</option>
        
        <option value="c37">۳۷</option>
        
        <option value="c38">۳۸</option>
        
        <option value="c39">۳۹</option>
        
        <option value="c40">۴۰</option>
        
        <option value="c41">۴۱</option>
        
        <option value="c42">۴۲</option>
        
        <option value="c43">۴۳</option>
        
        <option value="c44">۴۴</option>
        
        <option value="c45">۴۵</option>
        
        <option value="c46">۴۶</option>
        
        <option value="c47">۴۷</option>
        
        <option value="c48">۴۸</option>
        
        <option value="c49">۴۹</option>
        
        <option value="c50">۵۰</option>
        
        <option value="c51">۵۱</option>
        
        <option value="c52">۵۲</option>
        
        <option value="c53">۵۳</option>
        
        <option value="c54">۵۴</option>
        
        <option value="c55">۵۵</option>
        
        <option value="c56">۵۶</option>
        
        <option value="c57">۵۷</option>
        
        <option value="c58">۵۸</option>
        
        <option value="c59">۵۹</option>
        
        <option value="c60">۶۰</option>
        
        <option value="c61">۶۱</option>
        
        <option value="c62">۶۲</option>
        
        <option value="c63">۶۳</option>
        
        <option value="c64">۶۴</option>
        
        <option value="c65">۶۵</option>
        
        <option value="c66">۶۶</option>
        
        <option value="c67">۶۷</option>
        
        <option value="c68">۶۸</option>
        
        <option value="c69">۶۹</option>
        
        <option value="c70">۷۰</option>
        
        <option value="c71">۷۱</option>
        
        <option value="c72">۷۲</option>
        
        <option value="c73">۷۳</option>
        
        <option value="c74">۷۴</option>
        
        <option value="c75">۷۵</option>
        
        <option value="c76">۷۶</option>
        
        <option value="c77">۷۷</option>
        
        <option value="c78">۷۸</option>
        
        <option value="c79">۷۹</option>
        
        <option value="c80">۸۰</option>
        
        <option value="c81">۸۱</option>
        
        <option value="c82">۸۲</option>
        
        <option value="c83">۸۳</option>
        
        <option value="c84">۸۴</option>
        
        <option value="c85">۸۵</option>
        
        <option value="c86">۸۶</option>
        
        <option value="c87">۸۷</option>
        
        <option value="c88">۸۸</option>
        
        <option value="c89">۸۹</option>
        
        <option value="c90">۹۰</option>
        
        <option value="c91">۹۱</option>
        
        <option value="c92">۹۲</option>
        
        <option value="c93">۹۳</option>
        
        <option value="c94">۹۴</option>
        
        <option value="c95">۹۵</option>
        
        <option value="c96">۹۶</option>
        
        <option value="c97">۹۷</option>
        
        <option value="c98">۹۸</option>
        
        <option value="c99">۹۹</option>
        
        <option value="c100">۱۰۰</option>
        
        <option value="c101">۱۰۱</option>
        
        <option value="c102">۱۰۲</option>
        
        <option value="c103">۱۰۳</option>
        
        <option value="c104">۱۰۴</option>
        
        <option value="c105">۱۰۵</option>
        
        <option value="c106">۱۰۶</option>
        
        <option value="c107">۱۰۷</option>
        
        <option value="c108">۱۰۸</option>
        
        <option value="c109">۱۰۹</option>
        
        <option value="c110">۱۱۰</option>
        
        <option value="c111">۱۱۱</option>
        
        <option value="c112">۱۱۲</option>
        
        <option value="c113">۱۱۳</option>
        
        <option value="c114">۱۱۴</option>
        
        <option value="c115">۱۱۵</option>
        
        <option value="c116">۱۱۶</option>
        
        <option value="c117">۱۱۷</option>
        
        <option value="c118">۱۱۸</option>
        
        <option value="c119">۱۱۹</option>
        
        <option value="c120">۱۲۰</option>
        
        <option value="c121">۱۲۱</option>
        
        <option value="c122">۱۲۲</option>
        
        <option value="c123">۱۲۳</option>
        
        <option value="c124">۱۲۴</option>
        
        <option value="c125">۱۲۵</option>
        
        <option value="c126">۱۲۶</option>
        
        <option value="c127">۱۲۷</option>
        
        <option value="c128">۱۲۸</option>
        
        <option value="c129">۱۲۹</option>
        
        <option value="c130">۱۳۰</option>
        
        <option value="c131">۱۳۱</option>
        
        <option value="c132">۱۳۲</option>
        
        <option value="c133">۱۳۳</option>
        
        <option value="c134">۱۳۴</option>
        
        <option value="c135">۱۳۵</option>
        
        <option value="c136">۱۳۶</option>
        
        <option value="c137">۱۳۷</option>
        
        <option value="c138">۱۳۸</option>
        
        <option value="c139">۱۳۹</option>
        
        <option value="c140">۱۴۰</option>
        
        <option value="c141">۱۴۱</option>
        
        <option value="c142">۱۴۲</option>
        
        <option value="c143">۱۴۳</option>
        
        <option value="c144">۱۴۴</option>
        
        <option value="c145">۱۴۵</option>
        
        <option value="c146">۱۴۶</option>
        
        <option value="c147">۱۴۷</option>
        
        <option value="c148">۱۴۸</option>
        
        <option value="c149">۱۴۹</option>
        
        <option value="c150">۱۵۰</option>
        
      </select>    
      <span></span>
    </div>
  </div>
</div> 



<div class="button-container">
  

  
  <a href="mailto:zendagiwaqi@gmail.com">
    <svg xmlns="http://www.w3.org/2000/svg" viewBox="0 0 24 24" fill="black"><path d="M0 0h24v24H0z" fill="none"/><path d="M20 4H4c-1.1 0-1.99.9-1.99 2L2 18c0 1.1.9 2 2 2h16c1.1 0 2-.9 2-2V6c0-1.1-.9-2-2-2zm0 4l-8 5-8-5V6l8 5 8-5v2z"/></svg>
  </a>
  

  

  
  <a href="/">
    <svg class="MuiSvgIcon-root MuiSvgIcon-fontSizeMedium MuiBox-root css-1om0hkc" focusable="false" aria-hidden="true" viewBox="0 0 24 24" data-testid="HomeIcon"><path d="M10 20v-6h4v6h5v-8h3L12 3 2 12h3v8z"></path></svg>
  </a>
  


</div>


<div class="book-container">


  
  <h1>مزمور </h1>
  
  
  
  
  
  
  
  
  
  
  
  
  
  
  <a id="c1"></a>
  <h3>کتاب اول </h3>
  <p class="section-range">(مزمور ۱‌-‌۴۱) </p>
  <h2>مزمور اول </h2>
  <h3>خوشبختی واقعی </h3>
  <p>
    <span class="verse-marker">۱</span>خوشا به حال کسی که به مشورت مردمان شریر نمی‌رود، در راه گناهکاران نمی‌ایستد و با مسخره‌کنندگان همنشین نمی‌شود، <span class="verse-marker">۲</span>بلکه میل و رغبت او در شریعت خداوند است و شب و روز در آن تفکر می‌کند. <span class="verse-marker">۳</span>او مثل درختی کاشته شده در کنار جویباری است که در هر موسم میوۀ خود را می‌دهد، برگهایش هرگز پژمرده نمی‌شوند و در همه کارهای خود موفق است. </p>
  <p>
    <span class="verse-marker">۴</span>شریران چنین نیستند، بلکه مانند کاه در اثر وزش باد به هر سو پراگنده می‌شوند. <span class="verse-marker">۵</span>بنابران شریران در روز قیامت به سزای اعمال شان می‌رسند و گناهکاران در جمع درستکاران جا نخواهند داشت. <span class="verse-marker">۶</span>زیرا خداوند طریق درستکاران را می‌داند، اما عاقبت گناهکاران هلاکت و نابودی است. </p>
  <a id="c2"></a>
  <h2>مزمور دوم </h2>
  <h3>پادشاه برگزیدۀ خدا </h3>
  <p>
    <span class="verse-marker">۱</span>چرا اقوام جهان شورش می‌کنند؟ چرا مردم افکار پوچ و باطل را در سر خود می‌پرورانند؟ <span class="verse-marker">۲</span>پادشاهان روی زمین قیام می‌کنند و حاکمان بر ضد خداوند و مسیح او مشورت می‌نمایند. <span class="verse-marker">۳</span>آن‌ها می‌گویند: «بیائید زنجیر بندگی خداوند را بگسلانیم و از قید و بند او خود را آزاد سازیم.» </p>
  <p>
    <span class="verse-marker">۴</span>خداوند که در آسمان بر تخت خود نشسته است، به آن‌ها می‌خندد و آن‌ها را مسخره می‌کند. <span class="verse-marker">۵</span>آنگاه در خشم خود آن‌ها را سرزنش نموده و در غضب خویش آن‌ها را به وحشت می‌اندازد و می‌فرماید: <span class="verse-marker">۶</span>«من پادشاه برگزیدۀ خود را در کوه مقدس خود سهیون بر تخت نشانده‌ام.» </p>
  <p>
    <span class="verse-marker">۷</span>پادشاه می‌گوید: «من فرمان خداوند را اعلام می‌کنم، زیرا به من گفته است: تو پسر من هستی امروز من پدر تو شده‌ام. <span class="verse-marker">۸</span>از من درخواست کن و من همۀ اقوام جهان را به تو می‌بخشم و اختیار تمام جهان را به دست تو می‌دهم. <span class="verse-marker">۹</span>تو با عصای آهنین بر آن‌ها حکمرانی نموده و مثل کوزۀ کوزه‌گران آن‌ها را خواهی شکست.» </p>
  <p>
    <span class="verse-marker">۱۰</span>پس ای پادشاهان توجه کنید و ای حکمرانان روی زمین آگاه باشید. <span class="verse-marker">۱۱</span>با ترس و احترام خداوند را عبادت کنید و با لرز خوشی نمائید. <span class="verse-marker">۱۲</span>پسر را ببوسید مبادا غضبناک شود و شما در راههای خود هلاک شوید. زیرا غضب او ممکن است هر لحظه افروخته شود. خوشا به حال همۀ کسانی که بر او توکل دارند! </p>
  <a id="c3"></a>
  <h2>مزمور سوم </h2>
  <h3>دعای صبحگاهان </h3>
  <p class="psalm-description">(داود این مزمور را وقتی از دست پسرش ابشالوم گریخته بود سرائید.) </p>
  <p>
    <span class="verse-marker">۱</span>ای خداوند، دشمنانم چقدر زیاد شده‌اند! بسیاری بر ضد من بر‌می‌خیزند. <span class="verse-marker">۲</span>بسیاری دربارۀ من می‌گویند: «خدا برای او رهاننده نیست.» </p>
  <p>
    <span class="verse-marker">۳</span>اما تو ای خداوند، گرداگرد من سپر هستی، جلال من و باعث سرافرازی من. <span class="verse-marker">۴</span>به آواز خود نزد خداوند فریاد می‌کنم و او مرا از کوه مقدس خود اجابت می‌کند. </p>
  <p>
    <span class="verse-marker">۵</span>اما من در بستر خود آرامیده به خواب می‌روم و دوباره بیدار می‌شوم، زیرا خداوند از من مراقبت می‌کند. <span class="verse-marker">۶</span>از دهها هزار دشمنی که مرا از هر طرف احاطه کرده‌اند ترسی ندارم. </p>
  <p>
    <span class="verse-marker">۷</span>ای خداوند، برخیز، ای خدا مرا نجات بده. بر رخسار همۀ دشمنانم زده و دندانهای شریران را بشکن. <span class="verse-marker">۸</span>نجات از جانب خداوند است؛ برکت تو بر قوم برگزیده‌ات باد! </p>
  <a id="c4"></a>
  <h2>مزمور چهارم </h2>
  <h3>دعای شامگاه </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خدای عدالت من، دعای مرا مستجاب فرما! در تنگی مرا وسعت بخشیدی. بر من رحمت نما و دعای مرا بشنو. <span class="verse-marker">۲</span>ای بنی‌آدم تا به کی جلال مرا بی‌حرمت خواهید کرد؟ تا به کی چیزهای باطل را دوست داشته و آنچه را که دروغ است می‌پذیرید؟ <span class="verse-marker">۳</span>اما این را بدانید که خداوند اشخاص صالح را برای خود انتخاب کرده است. وقتی بحضور او دعا می‌کنم، دعای مرا می‌شنود. </p>
  <p>
    <span class="verse-marker">۴</span>خشم، سبب گناه شما نشود. در دلها بر بسترهای خود تفکر کنید و خاموش باشید. <span class="verse-marker">۵</span>قربانی‌های عدالت را تقدیم کنید و بر خداوند توکل نمائید. </p>
  <p>
    <span class="verse-marker">۶</span>بسیاری می‌گویند: «کیست که به ما احسان نماید؟» ای خداوند، نور چهرۀ خویش را بر ما بتابان! <span class="verse-marker">۷</span>شادمانی‌ای که در قلب من به وجود آورده‌ای، بیشتر از خوشی‌ای است که به هنگام برداشت محصول فراوان پدید می‌آید. <span class="verse-marker">۸</span>به سلامتی در بستر خود می‌روم و می‌خوابم، زیرا فقط تو ای خداوند، مرا در امنیت نگه می‌داری. </p>
  <a id="c5"></a>
  <h2>مزمور پنجم </h2>
  <h3>دعای محافظت </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خداوند، سخنان مرا بشنو و به تفکر من توجه فرما! <span class="verse-marker">۲</span>ای پادشاه و خدای من، به فریاد من گوش بده. زیرا به دربار تو دعا می‌کنم. <span class="verse-marker">۳</span>ای خداوند، سحرگاهان آواز مرا می‌شنوی؛ هر صبح به دربار تو دعا می‌کنم و مشتاقانه انتظار می‌کشم. </p>
  <p>
    <span class="verse-marker">۴</span>تو ای خدا، از گناه بیزار هستی و شرارت را تحمل نمی‌کنی. <span class="verse-marker">۵</span>متکبران در پیشگاه تو نمی‌ایستند و از همۀ شریران نفرت داری. <span class="verse-marker">۶</span>دروغگویان را نابود می‌سازی و از مردم قاتل و فریبکار بیزار هستی. </p>
  <p>
    <span class="verse-marker">۷</span>اما من بخاطر رحمت عظیم تو، به خانۀ تو داخل می‌شوم و تو را در عبادتگاه مقدست با ترس و احترام عبادت می‌کنم. <span class="verse-marker">۸</span>ای خداوند، به سبب دشمنانم مرا به عدالت خود هدایت نما و راه خود را پیش روی من راست گردان. <span class="verse-marker">۹</span>زیرا در زبان ایشان راستی نیست و دل شان از شرارت پُر است. گلوی ایشان قبر گشاده و زبانهای شان پُر از ریا و فریب است. <span class="verse-marker">۱۰</span>ای خدا، آن‌ها را گناهکار شمرده در دام خود شان گرفتار کن. بخاطر خطایای زیاد شان، آن‌ها را دور انداز زیرا بر ضد تو برخاسته‌اند. </p>
  <p>
    <span class="verse-marker">۱۱</span>لیکن همه کسانی که به تو پناه می‌آورند شاد و مسرور بوده، تو را تا به ابد ستایش می‌کنند، زیرا تو پناهگاه آن‌ها هستی و آنهائی که اسم تو را دوست دارند در تو خوشی می‌نمایند. <span class="verse-marker">۱۲</span>زیرا تو ای خداوند راستکاران را برکت می‌دهی و به رضامندی مانند سپر از آن‌ها دفاع می‌کنی. </p>
  <a id="c6"></a>
  <h2>مزمور ششم </h2>
  <h3>دعا در هنگام پریشانی </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خداوند، در غضب خود مرا سرزنش مکن و در خشم خود مرا جزا نده. <span class="verse-marker">۲</span>ای خداوند، بر من رحم کن زیرا که پژمرده شده‌ام. خداوندا، مرا شفا ده زیرا که استخوانهایم را درد فرا‌گرفته است، <span class="verse-marker">۳</span>روح من پریشان است. تا به کی ای خداوند، تا به کی؟ </p>
  <p>
    <span class="verse-marker">۴</span>ای خداوند، بیا و مرا برهان، به خاطر رحمت خود مرا نجات بده. <span class="verse-marker">۵</span>زیرا که در موت ذکر تو نمی‌باشد! در قبر کیست که تو را ستایش کند؟ </p>
  <p>
    <span class="verse-marker">۶</span>از نالۀ خویش خسته شده‌ام. تمامی شب تخت خوابم غرق و بسترم به اشکها تر است. <span class="verse-marker">۷</span>چشمانم از شدت غم کم نور و از دست آزار دشمنان ضعیف شده‌اند. </p>
  <p>
    <span class="verse-marker">۸</span>ای بدکاران از من دور شوید، زیرا خداوند آواز گریۀ مرا شنیده است. <span class="verse-marker">۹</span>خداوند ناله و زاری مرا شنیده است. خداوند دعای مرا اجابت می‌نماید. <span class="verse-marker">۱۰</span>همۀ دشمنانم بشدت شرمنده گردیده و با خجالت و سرافگندگی رانده می‌شوند. </p>
  <a id="c7"></a>
  <h2>مزمور هفتم </h2>
  <h3>دعای دادخواهی </h3>
  <p class="psalm-description">(سرودی از داود) </p>
  <p>
    <span class="verse-marker">۱</span>ای خداوند، خدای من! به تو پناه می‌آورم. مرا از همۀ تعقیب‌کنندگانم نجات و رهایی ده. <span class="verse-marker">۲</span>مبادا جان مرا مثل شیری دریده، پاره‌پاره کنند و نجات‌دهنده‌ای نباشد. <span class="verse-marker">۳</span>ای خداوند، خدای من! اگر این را کرده باشم که در دست من ظلمی پیدا شده، <span class="verse-marker">۴</span>یا خوبی را با بدی تلافی نموده و یا بی‌سبب مال دشمنانم را تاراج کرده باشم، <span class="verse-marker">۵</span>آنگاه بگذار دشمن جان مرا تعقیب نموده، به دام بیندازد و زندگی‌ام را بر زمین پایمال کند و عزتم را با خاک یکسان نماید. </p>
  <p>
    <span class="verse-marker">۶</span>ای خداوند در غضب خود برخیز، به سبب خشم دشمنانم بلند شده و برای من بیدار شو! ای که عدالت را امر فرموده‌ای. <span class="verse-marker">۷</span>همۀ قوم‌ها به حضورت جمع شوند و تو از بارگاه ملکوتی‌ات بر آن‌ها حکمرانی فرما. <span class="verse-marker">۸</span>خداوندا، تو داور همۀ قوم‌ها هستی. ای خداوند، مرا مطابق عدالتم و نظر به کمالی که در من است داوری کن. <span class="verse-marker">۹</span>بدی شریران را از بین برده و عادل را پایدار گردان، زیرا خدای عادل آزماینده دل و قلبها است. </p>
  <p>
    <span class="verse-marker">۱۰</span>سپر من خدا می‌باشد که راستدلان را نجات‌دهنده است. <span class="verse-marker">۱۱</span>خداوند داور عادل است و خشم او بر شریران هر روزه آشکار می‌گردد. <span class="verse-marker">۱۲</span>اگر کسی از گناه خود توبه نکند، خداوند شمشیر خود را تیز و کمان خود را آماده می‌سازد. <span class="verse-marker">۱۳</span>سلاح کشندۀ او مهیا و تیرهای آتشین او در کمان است. </p>
  <p>
    <span class="verse-marker">۱۴</span>زیرا شخص بدکار منشأ شرارت بوده، از ظلم حامله می‌گردد و دروغ را تولید می‌کند. <span class="verse-marker">۱۵</span>او حفره‌ای کنده و آنرا عمیق می‌سازد، اما چاهی را که برای دیگران می‌کند، خودش در آن می‌افتد. <span class="verse-marker">۱۶</span>ظلم او بر سر خود او برگشته و ستم او بر فرق خودش فرود می‌آید. </p>
  <p>
    <span class="verse-marker">۱۷</span>من از خداوند بخاطر عدالت او شکرگزارم و سرود ستایش را بنام خداوند متعال می‌خوانم. </p>
  <a id="c8"></a>
  <h2>مزمور هشتم </h2>
  <h3>جلال خداوند و افتخار انسان </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خداوند، خدای ما! چه پُر‌شکوه است نام تو در تمامی زمین و جلال تو مافوق آسمان‌ها است. <span class="verse-marker">۲</span>حمد و ستایش را از زبان کودکان و اطفال شیرخوار به سبب دشمنان برقرار نمودی تا دشمن و انتقام‌گیرنده را خاموش گردانی. <span class="verse-marker">۳</span>وقتی به آسمان تو می‌نگرم که صنعت انگشتهای توست و به ماه و ستارگانی که آفریده‌ای، <span class="verse-marker">۴</span>پس انسان چیست که او را به یاد آوری و بنی‌آدم که از او دلجویی نمایی؟ <span class="verse-marker">۵</span>او را اندکی پائینتر از خود ساختی و تاج عزت و افتخار را بر سرش گذاشتی. <span class="verse-marker">۶</span>او را بر کارهای دست خود منصوب کرده و همه چیز را زیر پای وی قرار دادی. <span class="verse-marker">۷</span>گوسفندان و گاوان و حیوانات وحشی را، <span class="verse-marker">۸</span>مرغان هوا و ماهیان دریا را و همه جانورانی که در آب زندگی می‌کنند. </p>
  <p>
    <span class="verse-marker">۹</span>ای خداوند، خدای ما! چه پُر‌شکوه است نام تو در تمامی زمین! </p>
  <a id="c9"></a>
  <h2>مزمور نهم </h2>
  <h3>سپاس از خداوند، بخاطر عدالتش </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>خداوندا، با تمامی دل تو را ستایش نموده و جمیع کارهای شگفت‌انگیز تو را بیان می‌کنم. <span class="verse-marker">۲</span>در تو خوشی و شادمانی نموده و نام تو را ای متعال می‌ستایم. </p>
  <p>
    <span class="verse-marker">۳</span>وقتی دشمنانم عقب‌نشینی کنند، به زمین افتاده و از حضور تو هلاک می‌شوند. <span class="verse-marker">۴</span>زیرا مرا با انصاف داوری کردی و چون داور عادل بر تخت خود نشسته‌ای. </p>
  <p>
    <span class="verse-marker">۵</span>امت‌ها را سرزنش نمودی، شریران را هلاک ساخته و نام شان را برای ابد محو کردی. <span class="verse-marker">۶</span>دشمنان نابود شدند و شهرهای شان خرابه‌های ابدی گردید که حتی یادی از آن‌ها باقی نماند. <span class="verse-marker">۷</span>اما خداوند پادشاه ابدی است. او مسند داوری خود را برقرار کرده است. <span class="verse-marker">۸</span>او جهان را با عدالت حکمرانی نموده و امت‌ها را با انصاف داوری می‌نماید. </p>
  <p>
    <span class="verse-marker">۹</span>خداوند قلعۀ بلند برای مظلومان است و پناهگاه امن در هنگام سختی‌ها. <span class="verse-marker">۱۰</span>آنانی که نام تو را می‌شناسند، به تو توکل می‌کنند، زیرا تو ای خداوند، کسانی را که جویای تو هستند ترک نکرده‌ای. </p>
  <p>
    <span class="verse-marker">۱۱</span>سرود ستایش خداوند را که بر تخت خود در سهیون نشسته است بسرائید. کارهای او را به همه امت‌ها اعلام کنید. <span class="verse-marker">۱۲</span>زیرا او که انتقام‌گیرندۀ خون است، ایشان را به یاد آورده و فریاد مسکینان را فراموش نمی‌کند. </p>
  <p>
    <span class="verse-marker">۱۳</span>ای خداوند، بر من رحم کن و به ظلمی که از دشمنان می‌بینم، توجه فرما. ای که رهانندۀ من از چنگال مرگ هستی. <span class="verse-marker">۱۴</span>تا من تو را ستایش کنم و در حضور دختر سهیون در نجات تو خوشی نمایم. </p>
  <p>
    <span class="verse-marker">۱۵</span>امت‌ها در چاهی که برای دیگران کنده بودند، افتادند و در دامی که برای دیگران نشانده بودند خود شان گرفتار شدند. <span class="verse-marker">۱۶</span>خداوند با قضاوت عادلانۀ خود، خود را به جهان شناسانیده است. شخص شریر از کار دست خود در دام گرفتار می‌گردد. </p>
  <p>
    <span class="verse-marker">۱۷</span>اشخاص شریر و همه اقوامی که خدا را فراموش می‌کنند، در راه هلاکت روانند. <span class="verse-marker">۱۸</span>زیرا مسکین همیشه فراموش نشده و امید بیچارگان تا به ابد ضایع نمی‌گردد. </p>
  <p>
    <span class="verse-marker">۱۹</span>برخیز ای خداوند، قوم‌ها را داوری کن تا انسان فانی پیروز نگردد. <span class="verse-marker">۲۰</span>ای خداوند، ترس خود را بر ایشان چیره‌گردان تا امت‌ها بدانند که انسانهای فانی هستند. </p>
  <a id="c10"></a>
  <h2>مزمور دهم </h2>
  <h3>دعای دادخواهی </h3>
  <p>
    <span class="verse-marker">۱</span>ای خداوند، چرا دور ایستاده‌ای و در اوقات سختی خود را پنهان می‌کنی؟ <span class="verse-marker">۲</span>تکبر شریران باعث رنج و آزار مسکینان می‌شود. پس آن‌ها را در دامهای خود شان گرفتار کن. <span class="verse-marker">۳</span>زیرا افتخار شخص شریر، به‌دست آوردن خواسته‌های نفسانی‌اش می‌باشد و سپاسگزاری شخص حریص توهین به خداوند است. </p>
  <p>
    <span class="verse-marker">۴</span>شخص شریر در غرور خود می‌گوید: «بازخواست نخواهد کرد.» همۀ فکرهای او اینست که خدایی نیست. <span class="verse-marker">۵</span>راههای او همیشه مستحکم است. داوری‌های تو مافوق تصور و دور از او است. همۀ دشمنان خود را به نظر حقارت می‌نگرد. <span class="verse-marker">۶</span>او در دل خود می‌گوید: «هرگز لغزش نمی‌خورم و هیچ نوع بدی به من نمی‌رسد.» </p>
  <p>
    <span class="verse-marker">۷</span>دهن او از لعنت و فریب و ظلم پُر است و از زبان او گناه و شرارت می‌بارد. <span class="verse-marker">۸</span>در دهکده‌ها کمین می‌کند و مردم بیگناه را می‌کشد و چشمانش در جستجوی مسکینان است. <span class="verse-marker">۹</span>در جای مخفی مثل شیر در بیشۀ خود کمین می‌کند؛ به جهت گرفتن مسکین کمین می‌کند و فقیر را به دام خود کشیده، گرفتار می‌سازد. <span class="verse-marker">۱۰</span>اشخاص بیچاره کوبیده و درمانده گردیده و مسکینان در اثر شکنجۀ زورآوران از بین می‌روند. <span class="verse-marker">۱۱</span>در دل خود می‌گوید: «خدا فراموش کرده است؛ روی خود را پوشانیده و هرگز نمی‌بیند.» </p>
  <p>
    <span class="verse-marker">۱۲</span>ای خداوند برخیز! ای خدا دست خود را برافراز و مسکینان را فراموش مکن! <span class="verse-marker">۱۳</span>چرا شخص شریر به خدا توهین می‌کند و می‌گوید: «خدا بازخواست نمی‌کند»؟ <span class="verse-marker">۱۴</span>خداوندا، تو غم و مصیبت مردم را می‌بینی، تا به دست خود مکافات برسانی. مسکین سرنوشت خود را به تو تسلیم کرده است. مددگار یتیمان تو هستی. <span class="verse-marker">۱۵</span>بازوی گناهکار را بشکن و از شخص شریر بخاطر شرارتش بازخواست کن تا آن دیگر یافت نشود. </p>
  <p>
    <span class="verse-marker">۱۶</span>خداوند پادشاه ابدی است. کسانی که خدایان دیگر را پرستش می‌کنند، از سرزمین او محو می‌شوند. <span class="verse-marker">۱۷</span>ای خداوند تو دعاهای مسکینان را می‌شنوی، به آن‌ها قوّت قلب داده و به فریاد و زاری آن‌ها گوش فرا‌گرفته‌ای. <span class="verse-marker">۱۸</span>تو به داد یتیمان و ستمدیدگان می‌رسی. تا انسان خاکی موجب ترس و وحشت دیگران نشود. </p>
  <a id="c11"></a>
  <h2>مزمور یازدهم </h2>
  <h3>اعتماد به خداوند </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>به خداوند توکل می‌دارم. چرا به من می‌گوئید: «مثل پرنده به کوهها فرار کن.» <span class="verse-marker">۲</span>زیرا شریران کمان را به‌دست گرفته و تیر را آماده کرده‌اند تا در تاریکی آن را به دل راستکاران بزنند. <span class="verse-marker">۳</span>وقتیکه پایه‌های نظم فروریزد، مرد درستکار چه می‌تواند بکند؟ </p>
  <p>
    <span class="verse-marker">۴</span>خداوند در عبادتگاه مقدس خود است و تخت پادشاهی او در آسمان. چشمان او می‌نگرد و نگاههای او بنی‌آدم را می‌آزماید. <span class="verse-marker">۵</span>خداوند شخص عادل را مورد آزمایش قرار می‌دهد و اما از شریر و ظلم‌پرور نفرت دارد. <span class="verse-marker">۶</span>بر شریران باران آتش و گوگرد را می‌فرستد و بادهای زهرآلود حصۀ آن‌ها می‌شود. <span class="verse-marker">۷</span>زیرا خداوند عادل است و عدالت را دوست می‌دارد و راستکاران روی او را می‌بینند. </p>
  <a id="c12"></a>
  <h2>مزمور دوازدهم </h2>
  <h3>درخواست کمک در وقت مصیبت </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خداوند، مدد فرما! زیرا اشخاص خداشناس دیگر وجود ندارند و مردمان امین و صادق در بین بشر دیده نمی‌شوند. <span class="verse-marker">۲</span>همه به یکدیگر دروغ می‌گویند و با لبهای چاپلوس و دل منافق سخن می‌رانند. <span class="verse-marker">۳</span>خداوند لبهای چاپلوس را قطع می‌کند و هر زبانِ متکبر را. <span class="verse-marker">۴</span>که می‌گویند: «با زبان خود موفق می‌شویم. هرچه بخواهیم می‌گوئیم و کیست که مانع ما شود؟» </p>
  <p>
    <span class="verse-marker">۵</span>خداوند می‌فرماید: «بخاطر ظلم بر مسکینان و نالۀ فقیران، بر‌می‌خیزم و نجاتی را که منتظر آن هستند به آن‌ها می‌دهم.» </p>
  <p>
    <span class="verse-marker">۶</span>سخنان خداوند، سخنان خالص و پاک‌اند؛ مانند نقره‌ای که هفت بار در کوره تصفیه شده باشد. </p>
  <p>
    <span class="verse-marker">۷</span>تو ای خداوند، آن‌ها را محافظت می‌کنی؛ از این نسل تا به ابد. <span class="verse-marker">۸</span>وقتی خیانت و پلیدی در بین مردم رایج می‌شود، شریران در هر گوشه و کنار دیده می‌شوند. </p>
  <a id="c13"></a>
  <h2>مزمور سیزدهم </h2>
  <h3>دعا برای نجات از شر دشمنان </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خداوند، تا به کی مرا همیشه فراموش می‌کنی؟ تا به کی رویت را از من می‌پوشانی؟ <span class="verse-marker">۲</span>تا به کی افکارم مرا آزار دهند و دل من هر روزه از غم پُر باشد؟ تا به کی دشمنم بر من سربلندی کند؟ </p>
  <p>
    <span class="verse-marker">۳</span>ای خداوند، خدای من! بر من رحم کن و دعایم را قبول فرما! چشمانم را روشن کن تا خواب مرگ مرا فرا‌نگیرد. <span class="verse-marker">۴</span>مبادا دشمنم بگوید: «بر او پیروز شدم.» و مخالفانم از پریشانی‌ام شاد شوند. </p>
  <p>
    <span class="verse-marker">۵</span>اما من به رحمت تو توکل می‌دارم، دل من در نجات تو خوشی می‌کند. <span class="verse-marker">۶</span>برای خداوند سرود می‌خوانم، زیرا که به من احسان نموده است. </p>
  <a id="c14"></a>
  <h2>مزمور چهاردهم </h2>
  <h3>شرارت انسان </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>احمق در دل خود می‌گوید: «خدائی نیست.» اعمال شان فاسد و زشت است و حتی یک نفر نیکوکار نیست. <span class="verse-marker">۲</span>خداوند از آسمان بر بنی‌آدم می‌نگرد تا ببیند که آیا شخص دانا و خداجوئی وجود دارد. <span class="verse-marker">۳</span>همه گمراه و فاسد شده‌اند. نیکوکاری نیست، حتی یک نفر هم نیست. </p>
  <p>
    <span class="verse-marker">۴</span>آیا همۀ این بدکاران شعور ندارند که قوم برگزیدۀ خدا را مثل نان می‌خورند و نام خداوند را یاد نمی‌کنند؟ </p>
  <p>
    <span class="verse-marker">۵</span>پس ترس بر ایشان چیره می‌گردد، زیرا خداوند در بین عادلان حضور دارد. <span class="verse-marker">۶</span>وقتی امید مسکینان را خوار بدانند، خداوند آن‌ها را در پناه خود می‌گیرد. </p>
  <p>
    <span class="verse-marker">۷</span>ای کاش خداوند برای نجات اسرائیل از سهیون بیاید. وقتی که خداوند اسیران قوم برگزیدۀ خود را باز‌گرداند، یعقوب خوشی می‌کند و اسرائیل شادمان می‌شود. </p>
  <a id="c15"></a>
  <h2>مزمور پانزدهم </h2>
  <h3>اراده و رضای خدا </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خداوند، چه کسی می‌تواند به عبادتگاه تو داخل شود؟ و کیست که بر کوه مقدس تو ساکن گردد؟ <span class="verse-marker">۲</span>آن کسی که بی‌عیب بوده، عدالت را بجا آورده و قلباً راستگو باشد. <span class="verse-marker">۳</span>که از غیبت خودداری نماید، به همسایۀ خود بدی نکند و بدگوئی در مورد اقارب خویش را قبول نکند. <span class="verse-marker">۴</span>کسی که معاشرت بدکاران را خوار، ولی اشخاص خداترس را محترم شمارد، به قول خود وفا کند اگرچه به زیانش تمام شود، <span class="verse-marker">۵</span>از سودخوری پرهیز نماید و از مردم رشوه نگیرد. </p>
  <p>این چنین شخص تا به ابد مستحکم می‌باشد. </p>
  <a id="c16"></a>
  <h2>مزمور شانزدهم </h2>
  <h3>اطمینان در خداوند </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خداوند، مرا در پناه خود نگهدار، زیرا بر تو توکل دارم. <span class="verse-marker">۲</span>به خداوند گفتم: «تو خداوند من هستی، نیکویی من نیست غیر از تو.» <span class="verse-marker">۳</span>اما مقدسانی که در زمین‌اند و خاصان تو، تمامی خوشی من در ایشان است. <span class="verse-marker">۴</span>غم و اندوه آنهای که پیرو خدایان غیر هستند، زیاد می‌شود. من برای این خدایان قربانی نمی‌کنم و حتی نام شان را هم بزبان نمی‌آورم. </p>
  <p>
    <span class="verse-marker">۵</span>ای خداوند تو همه چیز من هستی. آنچه را که نیاز دارم به من اعطا کرده‌ای و آیندۀ من در دستهای تو است. <span class="verse-marker">۶</span>آنچه به من بخشیده‌ای نیکوست و میراث من عالی. <span class="verse-marker">۷</span>خداوند را شکرگزارم، زیرا که مرا راهنمائی می‌کند. شب هنگام نیز وجدانم مرا هوشدار می‌دهد. </p>
  <p>
    <span class="verse-marker">۸</span>خداوند را همیشه پیش روی خود می‌بینم. چونکه در دست راست من است، لغزش نمی‌خورم. <span class="verse-marker">۹</span>از این رو دل من خوشی می‌کند و وجودم از شادمانی لبریز می‌گردد. بدنم نیز در امنیت ساکن می‌باشد. <span class="verse-marker">۱۰</span>زیرا جانم را در عالم مرگ ترک نمی‌کنی و نمی‌گذاری که بندۀ برگزیده‌ات فساد را ببیند. <span class="verse-marker">۱۱</span>تو راه زندگی را به من می‌آموزی. در حضور تو کمال خوشی است و در دست راست تو سُرُور ابدی. </p>
  <a id="c17"></a>
  <h2>مزمور هفدهم </h2>
  <h3>دعای شخص عادل </h3>
  <p class="psalm-description">(دعای داود) </p>
  <p>
    <span class="verse-marker">۱</span>ای خداوند، فریاد عدالت خواهانۀ مرا بشنو و به دعای من که از دل بی‌ریا بر‌می‌آید، توجه فرما! <span class="verse-marker">۲</span>داوری من از حضور تو صادر شود، زیرا چشمان تو حقیقت را می‌بیند. <span class="verse-marker">۳</span>تو از دل من آگاهی و شب‌هنگام نزد من آمده‌ای. مرا کاملاً آزموده‌ای و خطایی در من نیافته‌ای، زیرا قصد کردم که هیچ بدی در سخنانم نباشد. <span class="verse-marker">۴</span>در اطاعت از کلام لبهای تو، خود را از اعمال زشت آدمیان و راههای ظالمان نگاه داشته‌ام. <span class="verse-marker">۵</span>قدم‌هایم در راه تو ثابت است، پس پاهایم نمی‌لغزند. </p>
  <p>
    <span class="verse-marker">۶</span>ای خدا، من تو را می‌خوانم زیرا که مرا اجابت می‌نمائی. پس به من گوش بده و دعای مرا بشنو. <span class="verse-marker">۷</span>رحمت خود را بنمایان. ای که با دست راست خود، آنهای را که به تو توکل دارند، از شر دشمنان می‌رهانی. <span class="verse-marker">۸</span>مرا مثل مردمک چشم حفظ کن و در زیر سایۀ بالهای خود پناهم ده. <span class="verse-marker">۹</span>از دست شریرانی که نابودی مرا می‌خواهند و از دشمنان جانم که مرا احاطه کرده‌اند. <span class="verse-marker">۱۰</span>این سنگدلان با زبان خویش سخنان تکبرآمیز می‌گویند. <span class="verse-marker">۱۱</span>به هر جایی که می‌روم تعقیبم می‌کنند و در نظر دارند که مرا پایمال کنند. <span class="verse-marker">۱۲</span>مثل شیری که هوس دریدن دارد و مانند شیر‌بچه‌ای که در بیشۀ خود در کمین است. </p>
  <p>
    <span class="verse-marker">۱۳</span>ای خداوند برخیز و در مقابل شریر قرار گرفته و او را از پای درآور و جانم را با شمشیر خود نجات ده. <span class="verse-marker">۱۴</span>ای خداوند مرا با دست خویش از اهل جهان که هدف شان در زندگی فقط اندوختن مال و دارائی است برهان. آنهائی که شکم خود را از نعمت‌های تو پُر ساخته و از اولاد سیر شده‌اند و برای آن‌ها مال و ثروت می‌اندوزند. </p>
  <p>
    <span class="verse-marker">۱۵</span>و اما من روی تو را در عدالت می‌بینم، و چون بیدار می‌شوم از دیدار تو سیر می‌گردم. </p>
  <a id="c18"></a>
  <h2>مزمور هجدهم </h2>
  <h3>سرود پیروزی </h3>
  <p class="psalm-description">(مزموری از داود که پس از رهایی از دست شائول و تمام دشمنانش آنرا سرائید) </p>
  <h4>(همچنین در دوم سموئیل ۲۲:‌۱‌-‌۵۱) </h4>
  <p>
    <span class="verse-marker">۱</span>ای خداوند، ای قوّت من! تو را محبت می‌نمایم. <span class="verse-marker">۲</span>خداوند صخرۀ من است و پناهگاه و نجات‌دهندۀ من. خدایم صخرۀ من است که به او پناه می‌برم. او سپر من و رهانندۀ نیرومند و پناهگاه امن من است. <span class="verse-marker">۳</span>خداوند را که شایستۀ ستایش است، می‌خوانم. پس، از دشمنانم رهایی می‌یابم. </p>
  <p>
    <span class="verse-marker">۴</span>رشته‌های مرگ مرا احاطه کرده و امواج نیستی مرا ترسانیده بود. <span class="verse-marker">۵</span>رشته‌های گور بدورم پیچیده شده و دامهای مرگ در سر راهم قرار داشت. <span class="verse-marker">۶</span>در افسردگی و پریشانی خود خداوند را خواندم و نزد خدای خود فریاد برآوردم. او آواز مرا از عبادتگاه مقدس خود شنید و فریاد من به حضورش به گوش وی رسید. </p>
  <p>
    <span class="verse-marker">۷</span>آنگاه از خشم او زمین تکان خورده و لرزان گردید. کوهها لرزیدند و اساس آن‌ها متزلزل شد. <span class="verse-marker">۸</span>از بینی او دود برآمد و از دهانش شعلۀ سوزنده فروزان شد و آتش‌ها از آن افروخته گردید. <span class="verse-marker">۹</span>آسمان را پاره کرد و فرود آمد و زیر پاهایش تاریکی غلیظی بود. <span class="verse-marker">۱۰</span>بر کَروب، یعنی فرشتۀ مقرب، سوار بود و بر بالهای تندباد پرواز می‌کرد. <span class="verse-marker">۱۱</span>تاریکی را همچو پرده و خیمه‌ای بدور خود قرار داد. مثل تاریکی آب‌های عمیق و ابر‌های غلیظ آسمان. <span class="verse-marker">۱۲</span>درخشندگی حضور او، ابر‌های تیره را شگافت و ژاله و شعله‌های آتش پدید آورد. <span class="verse-marker">۱۳</span>آنگاه خداوند از آسمان با صدای رعدآسا سخن گفت و آواز خداوند متعال از میان ژاله و شعله‌های آتش شنیده شد. <span class="verse-marker">۱۴</span>پس تیرهای خود را فرستاد و ایشان را پراگنده ساخت و با رعد و برق آن‌ها را پریشان کرد. <span class="verse-marker">۱۵</span>آنگاه به امر تو ای خداوند و با دمیدن نَفَس تو، اعماق بحرها نمایان شدند و اساس زمین آشکار گردید. </p>
  <p>
    <span class="verse-marker">۱۶</span>آنگاه از عالم بالا فرستاده، مرا برداشت و از اعماق آب‌های بسیار بیرون کشید. <span class="verse-marker">۱۷</span>او مرا از دست دشمنان زورآورم رهایی داد و از بدخواهانی که قویتر از من بودند. <span class="verse-marker">۱۸</span>در روز بلای من بر سرم ریختند، اما خداوند پشتیبان من بود. <span class="verse-marker">۱۹</span>او مرا به جای وسیع آورد و نجات داد، زیرا که از من خوشنود بود. </p>
  <p>
    <span class="verse-marker">۲۰</span>خداوند مرا مطابق عدالتم اجر داد و بر حسب پاکی دستم پاداش داد. <span class="verse-marker">۲۱</span>زیرا که طریق‌های خداوند را پیروی نموده و از حضور او منحرف نگردیدم. <span class="verse-marker">۲۲</span>جمیع اوامر او را مد‌نظر داشته و فرایض او را از خود دور نکرده‌ام، <span class="verse-marker">۲۳</span>در حضور او بی‌عیب بوده‌ام و از گناه خودداری کرده‌ام، <span class="verse-marker">۲۴</span>بنابران خداوند مرا مطابق عدالتم و بر حسب پاکی دستم پاداش داده است. </p>
  <p>
    <span class="verse-marker">۲۵</span>به اشخاص وفادار، وفادار هستی و به مردم کامل، کامل. <span class="verse-marker">۲۶</span>با کسانی که پاک هستند به پاکی رفتار می‌نمائی. با آنهائی که مکار هستند با مکر معامله می‌کنی. <span class="verse-marker">۲۷</span>زیرا مردم مظلوم را نجات می‌بخشی و اشخاص متکبر را سرنگون می‌کنی. <span class="verse-marker">۲۸</span>خداوندا، چراغ مرا برافروز. ای خداوند، خدای من، تو راه تاریک مرا روشن می‌کنی. <span class="verse-marker">۲۹</span>با کمک تو بر صفوف دشمن حمله می‌کنم و با خدای خود از حصارها می‌گذرم. </p>
  <p>
    <span class="verse-marker">۳۰</span>راه خدا کامل است و کلام او قابل اطمینان. او برای کسانی که به او پناه می‌آورند، سپر است. <span class="verse-marker">۳۱</span>زیرا کیست خدا غیر از یهوه؟ و کیست صخره‌ای غیر از خدای ما؟ <span class="verse-marker">۳۲</span>خدایی که مرا قوّت می‌بخشد و راههای مرا راست می‌گرداند. <span class="verse-marker">۳۳</span>پاهای مرا مثل پاهای آهو چُست و چالاک ساخته است و بر کوهها استوارم نگاه می‌دارد. <span class="verse-marker">۳۴</span>دستهایم را برای جنگ ماهر می‌سازد تا بازوانم بتوانند از کمان برنجی کار بگیرند. <span class="verse-marker">۳۵</span>تو به من سپر نجات را بخشیدی. دست توانای تو حمایتم کرد و مهربانی تو مرا وسعت بخشیده است. <span class="verse-marker">۳۶</span>راه را برای قدم‌هایم فراخ کردی تا نلغزم. </p>
  <p>
    <span class="verse-marker">۳۷</span>دشمنانم را تعقیب نموده، به آن‌ها رسیدم و تا که آن‌ها را از بین نبردم بر‌نگشتم. <span class="verse-marker">۳۸</span>آن‌ها را بزمین کوبیدم تا نتوانند برخیزند و زیر پاهایم افتادند. <span class="verse-marker">۳۹</span>زیرا تو مرا برای جنگ قوّت بخشیدی و دشمنانم را بزیر پاهایم افگندی. <span class="verse-marker">۴۰</span>دشمنانم را مجبور کردی که عقب‌نشینی کنند و از من فرار نمایند و من خصمانم را نابود کردم. <span class="verse-marker">۴۱</span>آن‌ها برای کمک زاری نمودند، اما رهانندۀ نبود. بحضور خداوند استغاثه کردند، اما او هم به آن‌ها جوابی نداد. <span class="verse-marker">۴۲</span>ایشان را مثل غبار به دست باد سپردم و مثل گِل و لای کوچه‌ها دور ریختم. <span class="verse-marker">۴۳</span>در جنگها پیروزم کرده، حکمفرمای ملتها ساختی و قومی را که نشناخته بودم، خدمتگار من شدند. <span class="verse-marker">۴۴</span>به مجردیکه نام مرا شنیدند تابع من گردیدند و در برابر من سر تعظیم خم کردند. <span class="verse-marker">۴۵</span>بیگانگان جرأت خود را باخته، با ترس و لرز از قلعه‌های خود بیرون آمدند. </p>
  <p>
    <span class="verse-marker">۴۶</span>خداوند زنده است! متبارک باد صخرۀ من و متعال باد خدای نجات من! <span class="verse-marker">۴۷</span>خدائی که انتقام مرا از دشمنان می‌گیرد و ملل جهان را به‌دست من مغلوب می‌سازد. <span class="verse-marker">۴۸</span>او مرا از دست دشمنان رهایی بخشید، پیش بدخواهان سرفرازم ساخت و از مردم ظالم نجاتم داد. <span class="verse-marker">۴۹</span>بنابران ای خداوند، تو را در میان مردم ستایش کرده و به نام تو سرود سپاسگزاری می‌خوانم. <span class="verse-marker">۵۰</span>او پادشاه خود را به پیروزی شایانی نایل می‌سازد و به برگزیدۀ خود رحمت نموده است، یعنی به داود و نسل‌های او تا به ابد. </p>
  <a id="c19"></a>
  <h2>مزمور نوزدهم </h2>
  <h3>جلال خدا در آفرینش </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>آسمان جلال خدا را آشکار می‌سازد و فضای بیکران صنعت دستهای او را بیان می‌کند. <span class="verse-marker">۲</span>روز سخن می‌راند تا روز و شب معرفت خدا را بیان می‌کند تا شب. <span class="verse-marker">۳</span>بدون سخنی، بدون یک کلمه حرف و در عالم سکوت، <span class="verse-marker">۴</span>پیام شان به تمام روی زمین می‌رسد و آواز شان از دورترین نقطۀ دنیا شنیده می‌شود. <span class="verse-marker">۵</span>خدا برای آفتاب خیمه‌ای در آسمان برپا کرده است، او مثل دامادی است که از حُجلۀ خود بیرون می‌آید و مانند قهرمانی که بی‌صبرانه منتظر مسابقه می‌باشد. <span class="verse-marker">۶</span>از یک سوی آسمان به سوی دیگر می‌خرامد، و هیچ چیز از حرارت او پنهان نمی‌ماند. </p>
  <h3>احکام خداوند </h3>
  <p>
    <span class="verse-marker">۷</span>شریعت خداوند کامل است و جان را تازه می‌سازد. شهادات خداوند قابل اطمینان است و ساده‌دلان را حکمت می‌بخشد. <span class="verse-marker">۸</span>فرایض خداوند راست است و دلها را شاد می‌کند. امر خداوند پاک است و چشم را روشن می‌کند. <span class="verse-marker">۹</span>ترس خداوند نیکوست و برقرار تا به ابد. احکام خداوند حق و کاملاً عادلانه است. <span class="verse-marker">۱۰</span>مرغوبتر از طلا و زر خالصِ زیاد، شیرینتر از شهد و عسل خالص. <span class="verse-marker">۱۱</span>بندۀ تو از آن‌ها بامعرفت می‌شود و پیروی از آن‌ها پاداش بسیار دارد. </p>
  <p>
    <span class="verse-marker">۱۲</span>کیست که از سهوهای خود آگاه باشد؟ مرا از خطاهای مخفی‌ام پاک ساز. <span class="verse-marker">۱۳</span>همچنین مرا از گناهان عمدی و غرور بازدار که بر من مسلط نشوند، آنگاه بی‌عیب و دور از شر گناه خواهم بود. <span class="verse-marker">۱۴</span>سخنان زبانم و تفکر دلم مورد پسند تو باشد. ای خداوند که پناهگاه من و نجات‌دهندۀ من هستی! </p>
  <a id="c20"></a>
  <h2>مزمور بیستم </h2>
  <h3>دعای پیروزی </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>خداوند تو را در روز سختی مستجاب کند و نام خدای یعقوب تو را سرافراز نماید. <span class="verse-marker">۲</span>خداوند از بارگاه مقدس خود به تو کمک فرماید و از سهیون به دادت برسد. <span class="verse-marker">۳</span>تمام هدیه‌های تو را بیاد آورد و قربانی‌های سوختنی تو را قبول کند. <span class="verse-marker">۴</span>خداوند آرزو‌های قلبی‌ات را برآورده سازد و در نقشه‌هایی که داری موفقت گرداند. </p>
  <p>
    <span class="verse-marker">۵</span>آنگاه بخاطر پیروزی‌هایت فریاد خوشی را بر‌می‌آوریم و بنام خدای خود عَلَم خویش را بر‌می‌افرازیم. خداوند تمام دعاهایت را قبول فرماید! <span class="verse-marker">۶</span>حالا یقین دارم که خداوند برگزیدۀ خود را معاونت می‌کند و از جایگاه مقدس خود او را اجابت نموده و با قدرت بازوی خود به پیروزی‌های بزرگی نایل می‌گرداند. <span class="verse-marker">۷</span>بعضی به عراده‌های جنگی خود می‌بالند و برخی به اسپ‌های خویش، اما ما نام خداوند، خدای خود را یاد می‌کنیم. <span class="verse-marker">۸</span>آن‌ها می‌لغزند و می‌افتند، ولی ما برخاسته و ایستاده‌ایم. </p>
  <p>
    <span class="verse-marker">۹</span>ای خداوند، پادشاهت را پیروز گردان، و وقتی از تو کمک می‌خواهیم، ما را مستجاب فرما. </p>
  <a id="c21"></a>
  <h2>مزمور بیست و یکم </h2>
  <h3>سپاسگزاری برای پیروزی </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خداوند، پادشاه از قوّتی که به او داده‌ای شادمانی می‌کند و از پیروزی‌های که به او بخشیده‌ای بسیار خوشحال است. <span class="verse-marker">۲</span>آرزو‌های دل او را به وی بخشیدی و حاجات او را که به زبان آورد رد نکردی. <span class="verse-marker">۳</span>زیرا با برکات نیکو او را ملاقات کردی و تاجی از طلای ناب را بر سرش نهادی. <span class="verse-marker">۴</span>زندگی را از تو خواست و آنرا به وی دادی و عمر طولانی را تا به ابد. <span class="verse-marker">۵</span>با کمک تو به عزت و شکوه رسید. شهرت و مقام را نصیب او کردی. <span class="verse-marker">۶</span>برکات ابدی را به او ارزانی فرمودی. حضور تو دل او را پُر از خوشی ساخته است. <span class="verse-marker">۷</span>زیرا پادشاه به خداوند اعتماد دارد و بخاطر رحمت خداوند متعال پایدار می‌ماند. </p>
  <p>
    <span class="verse-marker">۸</span>دست تو همۀ دشمنانت را خواهد زد و دست راست تو کسانی را که از تو نفرت دارند. <span class="verse-marker">۹</span>وقتی ظاهر می‌شوی، در آتش سوزان حضور تو می‌سوزند و شعلۀ خشم تو ای خداوند آن‌ها را می‌بلعد و آتش ایشان را نابود می‌سازد. <span class="verse-marker">۱۰</span>اولادۀ‌شان را از روی زمین محو می‌سازی و نسل ایشان را از میان بنی‌آدم. <span class="verse-marker">۱۱</span>آن‌ها قصد بدی در مقابل تو داشته و دسیسه‌ها می‌سنجند، ولی نمی‌توانند انجام دهند. <span class="verse-marker">۱۲</span>زیرا تو آن‌ها را هدف تیر خود قرار می‌دهی و آن‌ها بر‌می‌گردند و فرار می‌کنند. <span class="verse-marker">۱۳</span>ای خداوند متعال، بخاطر قدرتت تو را ستایش می‌کنیم و عظمت تو را می‌سرائیم. </p>
  <a id="c22"></a>
  <h2>مزمور بیست و دوم </h2>
  <h3>فریاد غم و سرود ستایش </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خدای من، ای خدای من! چرا مرا ترک کرده‌ای؟ چرا از نجات من و از فریادم دور هستی؟ <span class="verse-marker">۲</span>ای خدای من، در روز دعا می‌کنم و مرا اجابت نمی‌کنی. در شب نیز می‌نالم و آرامش ندارم. <span class="verse-marker">۳</span>اما تو مقدس هستی، ای که بر تخت پادشاهی خود نشسته و بنی‌اسرائیل تو را ستایش می‌کنند. <span class="verse-marker">۴</span>پدران ما بر تو توکل داشتند، بر تو توکل کردند و آن‌ها را نجات بخشیدی. <span class="verse-marker">۵</span>بحضور تو فریاد برآوردند و رهایی یافتند. بر تو توکل داشتند و خجل نشدند. </p>
  <p>
    <span class="verse-marker">۶</span>در نظر مردم مثل یک کِرم هستم نه انسان. ننگ آدمیان هستم و نزد قوم خود خوار و حقیر. <span class="verse-marker">۷</span>هر که مرا می‌بیند ریشخندم می‌کند. با لبهای خود به من طعنه زده، سر خود را می‌جنبانند و می‌گویند: <span class="verse-marker">۸</span>«بر خداوند توکل کند تا او را نجات دهد. او را رهایی دهد چونکه به وی رغبت دارد.» <span class="verse-marker">۹</span>اما تو بودی که مرا از رَحِم مادر بدنیا آوردی و در آغوش او به من اطمینان بخشیدی. <span class="verse-marker">۱۰</span>من از رَحِم متعلق به تو بوده و از شکم مادرم خدای من تو هستی. <span class="verse-marker">۱۱</span>پس از من جدا مشو، زیرا تنگی فرا‌رسیده است و کسی نیست که به من کمک کند. <span class="verse-marker">۱۲</span>دشمنان همچون گاوهای قوی سرزمین باشان دور مرا گرفته و احاطه‌ام کرده‌اند. <span class="verse-marker">۱۳</span>دهان خود را بر من مثل شیرهای درنده و غُران باز‌کرده‌اند. <span class="verse-marker">۱۴</span>نیروی من از بین رفته است و تمام استخوانهایم از هم جدا شده و دلم مانند موم در صندوق سینه‌ام آب گردیده است. <span class="verse-marker">۱۵</span>گلویم مثل سفال خشک شده، زبانم به کام من چسپیده است و تو مرا بر روی خاک در حال مرگ گذاشته‌ای. <span class="verse-marker">۱۶</span>دشمنان مثل سگها دَور مرا گرفته و گروه شریر دستها و پاهای مرا سوراخ کرده‌اند. <span class="verse-marker">۱۷</span>همۀ استخوانهای خود را می‌شمارم. دشمنان به من چشم دوخته و می‌نگرند. <span class="verse-marker">۱۸</span>رخت مرا بین خود تقسیم می‌کنند و برای لباس من قرعه می‌اندازند. </p>
  <p>
    <span class="verse-marker">۱۹</span>اما تو ای خداوند از من دور مباش. ای مددگارم به یاری من شتاب کن. <span class="verse-marker">۲۰</span>جانم را از شمشیر نجات ده و یگانۀ مرا از چنگ این سگها برهان. <span class="verse-marker">۲۱</span>مرا از دهان شیر نجات ده و از میان شاخهای گاوان وحشی برهان. <span class="verse-marker">۲۲</span>نام ترا به برادران خود اعلام کرده و در میان جماعت تو را ستایش می‌کنم. </p>
  <p>
    <span class="verse-marker">۲۳</span>ای ترسندگان خداوند، او را سپاس گوئید. ای فرزندان یعقوب، او را تمجید نمائید و ای بنی‌اسرائیل، از وی بترسید و او را گرامی دارید. <span class="verse-marker">۲۴</span>زیرا رنج رنجدیدگان را نادیده نگرفت و روی خود را از آن‌ها نپوشید، بلکه چون بحضور او فریاد برآوردند، دعای شان را اجابت فرمود. <span class="verse-marker">۲۵</span>در حضور جماعت بزرگی ترا خواهم ستود و در برابر آنهائی که ترا می‌پرستند، وعده‌های خود را ادا می‌کنم. <span class="verse-marker">۲۶</span>فقرا غذا خورده سیر خواهند شد، و جویندگان خداوند او را ستایش خواهند کرد، و شما تا به ابد زنده دل خواهید بود. <span class="verse-marker">۲۷</span>تمام اقوام جهان بحضور خداوند بازگشت نموده و از هر گوشۀ جهان خواهند آمد و او را پرستش خواهند کرد. <span class="verse-marker">۲۸</span>زیرا سلطنت از آن خداوند است و او بر همه اقوام حکومت می‌کند. <span class="verse-marker">۲۹</span>توانگران زمین سیر گشته و سجده خواهند کرد و انسانهای فانی در برابر او تواضع می‌نمایند، یعنی آنهای که قادر به زنده ساختن جان خود نیستند. <span class="verse-marker">۳۰</span>نسل آینده او را عبادت کرده و دربارۀ خداوند به نسلهای بعدی خبر خواهد داد. <span class="verse-marker">۳۱</span>ایشان آمده و عدالت او را به قومی که متولد می‌شود بیان خواهند کرد که خداوند قوم برگزیدۀ خود را نجات داده است. </p>
  <a id="c23"></a>
  <h2>مزمور بیست و سوم </h2>
  <h3>خداوند چوپان من است </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>خداوند چوپان من است. محتاج به هیچ چیز نخواهم بود. <span class="verse-marker">۲</span>مرا در علفچرهای سر‌سبز قرار می‌دهد. نزد چشمه‌های راحت راهنمائی‌ام می‌کند. <span class="verse-marker">۳</span>به من روح تازه می‌بخشد و به خاطر نام خود به راههای عدالت هدایتم می‌نماید. <span class="verse-marker">۴</span>حتی هنگام عبور از درۀ تاریک مرگ از بدی نمی‌ترسم، زیرا تو همراه من می‌باشی. عصا و چوب‌دستی تو مرا تسلی می‌دهد. <span class="verse-marker">۵</span>در حضور دشمنانم سفره‌ای برایم تهیه نموده، سر مرا به روغن تدهین می‌نمائی و پیمانه‌ام را لبریز می‌کنی. <span class="verse-marker">۶</span>یقیناً احسان و رحمت تو تمام روزهای عمرم با من می‌باشد و در خانۀ خداوند تا به ابد ساکن خواهم بود. </p>
  <a id="c24"></a>
  <h2>مزمور بیست و چهارم </h2>
  <h3>پادشاه با عظمت </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>زمین و همه چیزی که در آن است به خداوند تعلق دارد. او مالک جهان و همه موجودات آن است. <span class="verse-marker">۲</span>زیرا که او اساس زمین را بر بحرها نهاد و آنرا بر دریاها استوار کرد. <span class="verse-marker">۳</span>کیست که به کوه خداوند بالا رود؟ و کیست که به جایگاه مقدس او داخل شود؟ <span class="verse-marker">۴</span>آن کسی که دستش به گناه آلوده نشده دل پاک داشته باشد. آن کسی که بت‌پرستی نمی‌کند و قسم دروغ نمی‌خورد. <span class="verse-marker">۵</span>آن شخص برکت را از خداوند دریافت می‌کند و عدالت را از خدای نجات خود. <span class="verse-marker">۶</span>این است کسی که جویای خداوند می‌باشد، جویای روی تو ای خدای یعقوب. </p>
  <p>
    <span class="verse-marker">۷</span>ای دروازه‌ها باز شوید! ای در‌های ابدی بگشائید، تا پادشاه جلال داخل شود. <span class="verse-marker">۸</span>این پادشاه جلال کیست؟ او خداوند قادر متعال است که در جنگها شکست نمی‌خورد. <span class="verse-marker">۹</span>ای دروازه‌ها باز شوید! ای در‌های ابدی بگشائید، تا پادشاه جلال داخل شود. <span class="verse-marker">۱۰</span>این پادشاه جلال کیست؟ او خداوند قادر مطلق و همان پادشاه جلال است! </p>
  <a id="c25"></a>
  <h2>مزمور بیست و پنجم </h2>
  <h3>دعا برای هدایت و محافظت </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خداوند، به سوی تو جان خود را بر‌می‌افرازم. <span class="verse-marker">۲</span>ای خدای من به تو توکل دارم. پس مگذار که شرمنده شوم و دشمنانم بر من سرافرازی کنند. <span class="verse-marker">۳</span>بلی، کسانی که چشم امید بسوی تو دارند هرگز خجل نمی‌شوند، اما آنهائی که خیانت می‌کنند شرمنده و سرافگنده می‌گردند. <span class="verse-marker">۴</span>ای خداوند، طریق‌های خود را به من بیاموز و راههای خود را به من تعلیم ده. <span class="verse-marker">۵</span>مرا به راستی خود هدایت کن و تعلیم ده، زیرا تو خدا و نجات‌دهندۀ من هستی. چشم امید من همیشه بسوی توست. <span class="verse-marker">۶</span>ای خداوند، شفقت و رحمت خود را بیاد آور، زیرا که آن‌ها از ازل بوده است. <span class="verse-marker">۷</span>خطایای جوانی و سرکشی‌هایم را بیاد نیاور. ای خداوند مطابق رحمت و نیکویی خویش مرا یاد کن. <span class="verse-marker">۸</span>خداوند نیک و عادل است، پس به گناهکاران راه راست را می‌آموزد. <span class="verse-marker">۹</span>فروتنان را به انصاف رهبری می‌کند و به حلیمان طریق خود را تعلیم می‌دهد. <span class="verse-marker">۱۰</span>همه راههای خداوند، برای آنهائی که به پیمان و احکام او وفادار هستند، رحمت و راستی است. </p>
  <p>
    <span class="verse-marker">۱۱</span>ای خداوند به خاطر نام خود، گناهان زیاد مرا ببخش. <span class="verse-marker">۱۲</span>کیست آن شخصی که از خداوند می‌ترسد؟ خداوند او را در طریقی که اختیار کرده است هدایت می‌کند. <span class="verse-marker">۱۳</span>جان او از نیکویی خدا برخوردار می‌گردد و اولادۀ او وارث زمین می‌شوند. <span class="verse-marker">۱۴</span>راز خداوند با ترسندگان او است و پیمان او به ایشان تعلیم داده می‌شود. <span class="verse-marker">۱۵</span>چشمان من همیشه به سوی خداوند است زیرا که او پاهای مرا از دام رهایی می‌دهد. <span class="verse-marker">۱۶</span>به من توجه فرما و رحم کن، زیرا که تنها و درمانده‌ام. <span class="verse-marker">۱۷</span>غمهای دلم زیاد شده است، مرا از سختی‌هایم نجات ده. <span class="verse-marker">۱۸</span>بر بینوایی و رنج من توجه فرما و همۀ گناهانم را بیامرز. <span class="verse-marker">۱۹</span>دشمنانم را ببین زیرا که بسیارند و به کینۀ تلخ از من نفرت دارند. <span class="verse-marker">۲۰</span>جانم را حفظ کن و مرا نجات ده تا شرمنده نشوم، زیرا به تو توکل دارم. <span class="verse-marker">۲۱</span>صداقت و راستی حافظ من باشد، زیرا که چشم امید به تو دارم. <span class="verse-marker">۲۲</span>ای خداوند، اسرائیل را از جمیع سختی‌های وی برهان. </p>
  <a id="c26"></a>
  <h2>مزمور بیست و ششم </h2>
  <h3>دعای شخص عادل </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خداوند، به داد من برس، زیرا در صداقت رفتار می‌کنم و به تو توکل دارم، پس نخواهم لغزید. <span class="verse-marker">۲</span>ای خداوند، مرا امتحان کن و بیازما. قلب و وجدانم را پاکیزه گردان. <span class="verse-marker">۳</span>زیرا که رحمت تو را در نظر داشته و در راستی تو رفتار می‌کنم. <span class="verse-marker">۴</span>با اشخاص بد همنشین نیستم و با ریاکاران آمیزش ندارم. <span class="verse-marker">۵</span>از مشارکت با شریران متنفرم و با اشخاص فاسد معاشرت نمی‌کنم. <span class="verse-marker">۶</span>دستهای خود را از گناه پاک نموده و قربانگاه تو را طواف می‌کنم. <span class="verse-marker">۷</span>با آواز بلند سرود حمد تو را می‌خوانم و خبر کارهای بزرگ تو را به همه جا اعلام می‌دارم. </p>
  <p>
    <span class="verse-marker">۸</span>ای خداوند، مکان مقدس تو را دوست می‌دارم و جایگاهی را که جلال تو در آنجا است. <span class="verse-marker">۹</span>جانم را یکجا با گناهکاران دَرَو نکن و نه زندگی مرا با مردمان خونریز. <span class="verse-marker">۱۰</span>زیرا که در دستهای ایشان آزار است و دست راست ایشان پُر از رشوه. <span class="verse-marker">۱۱</span>اما من در صداقت رفتار می‌کنم. مرا نجات ده و بر من رحم فرما. <span class="verse-marker">۱۲</span>پاهای من در جای هموار قرار گرفته است، پس خداوند را در اجتماع مقدسین متبارک می‌خوانم. </p>
  <a id="c27"></a>
  <h2>مزمور بیست و هفتم </h2>
  <h3>سرود اطمینان </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>خداوند نور و نجات من است، از کی بترسم؟ خداوند پناهگاه جان من است، از کی هراسان باشم؟ <span class="verse-marker">۲</span>وقتی شریران به من نزدیک شوند تا مرا نابود سازند، یعنی بدخواهان و دشمنانم، ایشان می‌لغزند و می‌افتند. <span class="verse-marker">۳</span>اگر لشکری به من حمله کند، دلم نمی‌ترسد و اگر برای جنگ بیایند، آنگاه نیز بر خداوند اطمینان می‌دارم. <span class="verse-marker">۴</span>یک چیز از خداوند می‌خواهم و آنرا می‌طلبم، که تمام ایام عمرم در خانۀ خداوند ساکن باشم تا از دیدار جمال او همیشه برخوردار باشم و در عبادتگاه او تفکر نمایم. <span class="verse-marker">۵</span>زیرا در هنگام سختی‌ها مرا در سایبان خود پنهان و در عبادتگاه خود مخفی می‌کند و بر فراز صخره‌ای قرار می‌دهد. <span class="verse-marker">۶</span>بر دشمنانی که اطرافم را احاطه کرده‌اند سرافراز می‌شوم. با فریاد خوشی در عبادتگاه او قربانی تقدیم می‌کنم و برای خداوند سرود ستایش می‌خوانم. </p>
  <p>
    <span class="verse-marker">۷</span>ای خداوند، فریاد مرا بشنو و رحمت فرموده، دعای مرا اجابت کن. <span class="verse-marker">۸</span>تو فرموده‌ای: «روی مرا بطلبید.» بلی ای خداوند، روی تو را می‌طلبم. <span class="verse-marker">۹</span>روی خود را از من مپوشان و بر من خشمگین مباش. تو مددگار من بوده ای. ای خدای نجات من، مرا رد مکن و ترک منما. <span class="verse-marker">۱۰</span>حتی اگر پدر و مادرم ترکم کنند، خداوند مرا ترک نخواهد کرد. <span class="verse-marker">۱۱</span>ای خداوند، طریق خود را به من بیاموز و بخاطر دشمنانم مرا به راه راست هدایت فرما. <span class="verse-marker">۱۲</span>مرا به‌دست دشمنانم نسپار، زیرا که شاهدین دروغ و آنهائی که سرچشمۀ ظلم هستند، بر‌ضد من برخاسته‌اند. <span class="verse-marker">۱۳</span>به یقین می‌دانم که نیکویی خداوند را در دیار زندگان می‌بینم. <span class="verse-marker">۱۴</span>برای خداوند منتظر باش، دلیر شو و دلت را تقویت خواهد داد. بلی، منتظر خداوند باش. </p>
  <a id="c28"></a>
  <h2>مزمور بیست و هشتم </h2>
  <h3>درخواست کمک </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خداوند، نزد تو فریاد بر‌می‌آورم. ای صخرۀ من، خاموش مباش، مبادا اگر خاموش باشی، مثل آنانی گردم که به گور می‌روند. <span class="verse-marker">۲</span>آواز التماس مرا بشنو وقتیکه به درگاه تو زاری می‌کنم و دست دعا را بسوی جایگاه مقدست بر‌می‌افرازم. <span class="verse-marker">۳</span>مرا با شریران و بدکاران هلاک نساز که با همسایگان خود سخن صلح‌آمیز می‌گویند ولی آزار و اذیت در دل ایشان است. <span class="verse-marker">۴</span>با آن‌ها موافق کردار و اعمال زشت شان رفتار نموده و مطابق عمل دست ایشان آن‌ها را مجازات کن. بدی ایشان را به خود شان برگردان. <span class="verse-marker">۵</span>چون آن‌ها به کارهای خداوند و صنعت دست وی اهمیت نمی‌دهند، ایشان را ویران ساخته و اعمار نخواهی کرد. </p>
  <p>
    <span class="verse-marker">۶</span>خداوند متبارک باد زیرا که آواز التماس مرا شنیده است. <span class="verse-marker">۷</span>خداوند قوّت من و سپر من است. از جان و دل به او توکل کردم و مدد یافتم. پس دلم از خوشی ذوق می‌زند و با سرود خود او را ستایش می‌کنم. <span class="verse-marker">۸</span>خداوند قوّت قوم خود است و برای برگزیدۀ خویش قلعۀ نجات. <span class="verse-marker">۹</span>قوم برگزیده‌ات را نجات ده و میراث خود را مبارک فرما. ایشان را چوپانی کن و تا به ابد مورد توجه خود قرار ده. </p>
  <a id="c29"></a>
  <h2>مزمور بیست و نهم </h2>
  <h3>هیبت صدای خداوند </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای موجودات آسمانی، خداوند را ستایش کنید. جلال و قوّت را برای خداوند توصیف نمائید. <span class="verse-marker">۲</span>خداوند را به جلال اسم او تمجید نمائید. خداوند را در شایستگی قدوسیت سجده کنید. </p>
  <p>
    <span class="verse-marker">۳</span>آواز خداوند از ورای آبها شنیده می‌شود. آواز خدای جلال رعدآسا است. صدای خداوند مافوق آب‌های بسیار است. <span class="verse-marker">۴</span>آواز خداوند با قوّت است. صدای خداوند با هیبت و با شکوه است. <span class="verse-marker">۵</span>آواز خداوند سروهای آزاد را می‌شکند. خداوند سروهای آزاد لبنان را می‌شکند. <span class="verse-marker">۶</span>خداوند کوه لبنان را مثل گوساله می‌جهاند و کوه حِرمون را مثل گاو‌بچۀ وحشی. <span class="verse-marker">۷</span>آواز خداوند رعد و برق را تولید می‌کند. <span class="verse-marker">۸</span>آواز خداوند بیابان را به لرزه می‌آورد و صحرای قادِش را متزلزل می‌کند. <span class="verse-marker">۹</span>آواز خداوند درختان بلوط را تکان می‌دهد و جنگلها را بی‌برگ می‌سازد. در عبادتگاه خداوند همگی جلال او را توصیف می‌نمایند. </p>
  <p>
    <span class="verse-marker">۱۰</span>خداوند بر فراز سیلاب جلوس فرموده و به عنوان پادشاه ابدی سلطنت می‌کند. <span class="verse-marker">۱۱</span>خداوند قوم خود را قوّت می‌بخشد. خداوند قوم برگزیدۀ خود را به صلح و سلامتی برکت می‌دهد. </p>
  <a id="c30"></a>
  <h2>مزمور سی‌ام </h2>
  <h3>دعای شکرانگی </h3>
  <p class="psalm-description">(مزموری از داود، سرود در وقت تقدیس عبادتگاه) </p>
  <p>
    <span class="verse-marker">۱</span>ای خداوند به تو سپاس می‌گویم، زیرا که تو مرا نجات بخشیدی و نگذاشتی دشمنانم بر من ظفر یابند. <span class="verse-marker">۲</span>ای خداوند، خدای من، بدربار تو برای کمک زاری کردم و تو مرا شفا دادی. <span class="verse-marker">۳</span>ای خداوند، مرا از لب گور کشیدی و نجات دادی. مرا زنده ساختی تا هلاک نگردم. </p>
  <p>
    <span class="verse-marker">۴</span>ای مقدسان خداوند، او را ستایش کنید و با شکرگزاری قدوسیت او را ذکر نمائید. <span class="verse-marker">۵</span>زیرا که غضب او لحظه‌ای است، اما در لطف او حیات. خوشی صبحگاهان جایگزین گریۀ شامگاهان می‌گردد. <span class="verse-marker">۶</span>اما من در آسودگی و آرامی خود گفتم: «تا به ابد لغزش نمی‌خورم.» </p>
  <p>
    <span class="verse-marker">۷</span>ای خداوند، از لطف خود مرا مثل کوهی ثابت و پابرجا ساختی، اما وقتی رویت را از من پنهان کردی ترسان و پریشان شدم. <span class="verse-marker">۸</span>ای خداوند، در پیشگاه تو فریاد بر‌می‌آورم. نزد خداوند التماس کرده گفتم: <span class="verse-marker">۹</span>«از مرگ و رفتن من به گور چه فایده‌ای دارد؟ آیا جسد خاک شده می‌تواند تو را ستایش کند و راستی و وفاداری تو را بیان کند؟ <span class="verse-marker">۱۰</span>ای خداوند، دعایم را بشنو و بر من رحم کن. ای خداوند مددگار من باش.» <span class="verse-marker">۱۱</span>تو غم و ماتم مرا به رقص خوشی تبدیل نمودی. تو رخت سوگواری را از من دور کرده و لباس خوشی به من پوشاندی. <span class="verse-marker">۱۲</span>پس با تمام وجود برای تو سرود می‌خوانم و سکوت نخواهم کرد. ای خداوند، خدای من، تو را تا به ابد ستایش می‌کنم. </p>
  <a id="c31"></a>
  <h2>مزمور سی و یکم </h2>
  <h3>دعای توکل به خداوند </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خداوند، به تو توکل دارم، پس نگذار سرافگنده شوم تا به ابد. در عدالت خویش مرا نجات بده. <span class="verse-marker">۲</span>به دعای من گوش فرا‌داده و هرچه زودتر مرا رهایی ده. پناهگاهی مطمئن و قلعه‌ای استوار برای من باش و مرا برهان. <span class="verse-marker">۳</span>زیرا صخره و قلعۀ من تو هستی. به خاطر نام خود راهنمای من باش و هدایتم فرما. <span class="verse-marker">۴</span>مرا از دامی که در خفا برایم گسترده‌اند برهان. <span class="verse-marker">۵</span>زیرا تو پناهگاه من هستی. روح خود را به دست تو می‌سپارم. ای خداوند، خدای حق، تو خونبهای مرا مهیا نموده‌ای. <span class="verse-marker">۶</span>آنانی که اعتماد شان به بت است، مورد نفرت قرار می‌گیرند، اما من به خداوند توکل دارم. <span class="verse-marker">۷</span>برای رحمت تو بسیار خوشی کرده و شادمانم. زیرا تو رنج مرا دیده و دلتنگی‌هایم را شناخته‌ای. <span class="verse-marker">۸</span>مرا به دست دشمن اسیر نساختی و قدم‌های مرا وسعت بخشیدی. </p>
  <p>
    <span class="verse-marker">۹</span>ای خداوند، بر من رحم کن، زیرا در تنگنا و سختی هستم. چشمانم از غصه کم‌بین شده‌اند و جان و بدنم نیز بیتاب. <span class="verse-marker">۱۰</span>عمرم در غم گذشت و سالهای زندگی را با ناله طی کردم. در اثر گناهم، نیرو و توان من کاهش یافته و استخوانهایم بدرد آمده‌اند. <span class="verse-marker">۱۱</span>نزد همۀ دشمنانم رسوا شده‌ام، حتی پیش همسایگانم. آشنایانم از من می‌ترسند و آنهائی که مرا در کوچه و بازار می‌بینند فرار می‌کنند. <span class="verse-marker">۱۲</span>مثل مُرده‌ای از خاطره‌ها فراموش شده و مانند ظرف شکسته‌ای از نظر افتاده‌ام. <span class="verse-marker">۱۳</span>تهمت‌های زیادی می‌شنوم و ترس و وحشت دورادور من است، زیرا دشمنان برایم دسیسه می‌سازند و نقشۀ کشتنم را می‌کشند. </p>
  <p>
    <span class="verse-marker">۱۴</span>اما من به تو ای خداوند توکل دارم و می‌گویم: «تو خدای من هستی.» <span class="verse-marker">۱۵</span>وقت‌های من در دست تو است، پس مرا از دست دشمنان و کسانی که به من جفا می‌رسانند رهایی ده. <span class="verse-marker">۱۶</span>نور چهرۀ خود را بر بنده‌ات بتابان و مرا به رحمت خود نجات ده. <span class="verse-marker">۱۷</span>ای خداوند، نگذار شرمنده شوم، زیرا نام تو را خوانده‌ام. بگذار شریران خجل شوند و در گور خاموش گردند. <span class="verse-marker">۱۸</span>زبان شخص دروغگو گنگ شود که با خشونت، گردن‌فرازی و سخنان زشت، عادلان را تحقیر می‌نمایند. <span class="verse-marker">۱۹</span>چه عظیم است نیکویی تو که برای خداترسان ذخیره کرده‌ای و آنرا پیش چشم همه بر کسانی که به تو توکل دارند، آشکار ساخته‌ای. <span class="verse-marker">۲۰</span>آن‌ها را در پناه حضور خود، از مکر و حیلۀ مردم حفظ می‌کنی و ایشان را در خیمه‌ای حمایت خود از زخم زبانها در امان می‌داری. <span class="verse-marker">۲۱</span>متبارک باد خداوند که رحمت شگفت‌انگیز خود را به من، در شهر محاصره شده‌ای، ظاهر ساخت. <span class="verse-marker">۲۲</span>من در سرگردانی خود گفتم که از نظر خداوند افتاده‌ام، اما وقتی نزد تو فریاد برآوردم، آواز التماس مرا شنیدی. </p>
  <p>
    <span class="verse-marker">۲۳</span>ای مقدسانِ خداوند، او را دوست بدارید، زیرا خداوند اشخاص وفادار و امین را در پناه خویش نگاه می‌دارد، اما متکبران را به سزای اعمال شان می‌رساند. <span class="verse-marker">۲۴</span>ای همۀ کسانی که چشم امید تان به سوی خداوند است، شجاع باشید و او دل شما را تقویت می‌دهد. </p>
  <a id="c32"></a>
  <h2>مزمور سی و دوم </h2>
  <h3>اعتراف و آمرزش </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>خوشا به حال کسی که سرکشی او آمرزیده و گناه وی پوشیده شده است. <span class="verse-marker">۲</span>خوشا به حال کسی که خداوند گناه او را به حساب نمی‌آورد و مکر و حیله‌ای در وجود او نیست. <span class="verse-marker">۳</span>تا زمانی که به گناه خود اقرار نکردم، استخوانهایم بدرد آمده و تمام روز در عذاب بودم. <span class="verse-marker">۴</span>شب و روز زجر می‌کشیدم. طراوت و شادابی من، همچو آبی که در گرمای تابستان تبخیر می‌کند، محو گردیده بود. <span class="verse-marker">۵</span>بعد به گناه خود اقرار نمودم و جُرم خود را پنهان نکرده و گفتم: «من در حضور خداوند به سرکشی خود اعتراف می‌کنم.» آنگاه تو گناهم را بخشیدی و از آلودگی مرا پاک ساختی. <span class="verse-marker">۶</span>پس باشد که هر شخص خداترس در زمان مطلوب به حضور تو دعا کند تا اگر سیلابهای زیادی هم به طغیان بیایند هرگز به او رسیده نتوانند. <span class="verse-marker">۷</span>تو پناهگاه من هستی و در زمان مصیبت مرا نجات می‌دهی. فضای گرداگرد مرا پُر از سرودهای پیروزی و رهایی می‌نمائی. </p>
  <p>
    <span class="verse-marker">۸</span>خداوند می‌فرماید: «من به تو حکمت می‌آموزم و ترا به راهی که باید بروی هدایت می‌کنم. ترا نصیحت می‌کنم و چشم از تو بر‌نخواهم‌داشت. <span class="verse-marker">۹</span>مانند اسپ و قاطر، نادان و بی‌شعور نباشید که به دهان شان لگام و افسار می‌بندند، ورنه از شما اطاعت نخواهند کرد.» </p>
  <p>
    <span class="verse-marker">۱۰</span>غم و غصۀ شخص شریر زیاد است، اما هر که به خداوند توکل کند از رحمت برخوردار می‌شود. <span class="verse-marker">۱۱</span>پس ای عادلان در خداوند خوشی و شادمانی کنید و ای راستدلان سرود خوشی را سر کنید. </p>
  <a id="c33"></a>
  <h2>مزمور سی و سوم </h2>
  <h3>سرود ستایش </h3>
  <p>
    <span class="verse-marker">۱</span>ای عادلان در خداوند خوشی کنید، زیرا خداوند را ستودن زیبندۀ راستدلان است. <span class="verse-marker">۲</span>خداوند را با آهنگ چنگ ستایش کنید و با رباب سرود حمد او را بنوازید. <span class="verse-marker">۳</span>با سرودهای نو او را تمجید نمائید و با مهارت و آواز بلند بسرائید. <span class="verse-marker">۴</span>کلام خداوند برحق است و همه کارهای او قابل اعتماد. <span class="verse-marker">۵</span>خداوند عدالت و انصاف را دوست دارد. زمین از رحمت او پُر است. <span class="verse-marker">۶</span>به کلام خداوند آسمان‌ها آفریده شد و با یک کلمه‌ای که از او صادر شد، آفتاب، مهتاب و ستارگان بوجود آمدند. <span class="verse-marker">۷</span>آب‌های بحر را در یک جا جمع کرد آب‌های عمیق را در مخزنها ذخیره نمود. </p>
  <p>
    <span class="verse-marker">۸</span>ای تمام روی زمین، از خداوند بترسید، و ای جمیع مردم جهان، در حضور او با ترس و احترام بیائید، <span class="verse-marker">۹</span>زیرا که خداوند گفت و شد؛ به امر او همه چیز برقرار گردید. <span class="verse-marker">۱۰</span>خداوند تصامیم ملتها را بی‌اثر می‌سازد و نقشه‌های اقوام جهان را نیست می‌گرداند. <span class="verse-marker">۱۱</span>اما مشورت خداوند تا به ابد پایدار است و خواسته‌های او در تمام زمانه‌ها. <span class="verse-marker">۱۲</span>خوشا به حال ملتی که خداوند، خدای ایشان است و قومی که خداوند ایشان را برای خود برگزیده است. </p>
  <p>
    <span class="verse-marker">۱۳</span>خداوند از آسمان نگاه می‌کند و همۀ بنی‌آدم را می‌بیند. <span class="verse-marker">۱۴</span>او از بالای تخت ملکوتی خویش تمام ساکنان جهان را زیر نظر دارد. <span class="verse-marker">۱۵</span>او که آفرینندۀ دلهاست، از افکار و کردار انسان آگاه می‌باشد. <span class="verse-marker">۱۶</span>پادشاه به زیادی لشکر پیروز نمی‌گردد و هیچ عسکری به قوّت بازوی خود رهایی نمی‌یابد. <span class="verse-marker">۱۷</span>امید بستن به اسپ جنگی کار بیهوده‌ای است. قوّت آن نمی‌تواند کسی را نجات دهد. <span class="verse-marker">۱۸</span>اما چشمان خداوند مراقب کسانی است که از او می‌ترسند و بر رحمت او اتکاء دارند. <span class="verse-marker">۱۹</span>تا جان آن‌ها را از مرگ نجات دهد و در زمان قحطی ایشان را زنده نگاه دارد. <span class="verse-marker">۲۰</span>امید ما بر خداوند است. او مددگار و سپر ماست. <span class="verse-marker">۲۱</span>دلهای ما در او خوشی می‌کند زیرا به نام مقدس او توکل می‌کنیم. <span class="verse-marker">۲۲</span>ای خداوند، رحمت تو بر ما باد، زیرا چشم امید ما فقط به سوی تو است. </p>
  <a id="c34"></a>
  <h2>مزمور سی و چهارم </h2>
  <h3>در ستایش نیکویی خداوند </h3>
  <p class="psalm-description">(مزموری از داود، موقعی که از نزد ابی‌ملک رانده می‌شود) </p>
  <p>
    <span class="verse-marker">۱</span>خداوند را همیشه ستایش می‌کنم؛ شکر و سپاس او همواره بر زبانم جاری است. <span class="verse-marker">۲</span>جان من در خداوند فخر می‌کند. مسکینان این را می‌شنوند و خوشحال می‌شوند. <span class="verse-marker">۳</span>بیائید خداوند را تمجید کنیم و با هم نام او را ستایش کنیم. <span class="verse-marker">۴</span>خداوند را طلبیدم و او مرا اجابت فرمود و از قید جمیع ترسهایم آزاد کرد. <span class="verse-marker">۵</span>آنهائی که بسوی او نظر می‌کنند، منور می‌گردند و هرگز خجل نخواهند شد. <span class="verse-marker">۶</span>این حقیر فریاد برآورد و خداوند او را شنید و او را از همۀ سختی‌هایش نجات داد. <span class="verse-marker">۷</span>فرشتۀ خداوند گرداگرد مردم خداترس است. او ایشان را محافظت کرده و می‌رهاند. </p>
  <p>
    <span class="verse-marker">۸</span>بچشید و ببینید که خداوند نیکو است. خوشا به حال کسی که به او پناه می‌برد. <span class="verse-marker">۹</span>ای مقدسین خداوند از او بترسید، زیرا شخص خداترس محتاج به هیچ چیزی نمی‌باشد. <span class="verse-marker">۱۰</span>شیرها نیز نیازمند و گرسنه می‌گردند، اما کسانی که جویای خداوند هستند، از هیچ نعمت نیکو بی‌بهره نمی‌باشند. <span class="verse-marker">۱۱</span>ای فرزندان، بیائید و به من گوش بدهید تا به شما درس خداترسی را بیاموزم. <span class="verse-marker">۱۲</span>آیا آرزومند زندگی هستی و دوست داری که عمر طولانی داشته باشی تا سعادت و نیکویی را ببینی؟ <span class="verse-marker">۱۳</span>پس خود را از بدی و لبهایت را از سخنان فریبنده نگاه‌دار. <span class="verse-marker">۱۴</span>از شرارت دوری نما و نیکویی کن؛ جویای صلح باش و جهت برقراری آن کوشش نما. </p>
  <p>
    <span class="verse-marker">۱۵</span>چشمان خداوند بسوی عادلان است و گوشهای وی متوجه فریاد ایشان. <span class="verse-marker">۱۶</span>روی خداوند ضد شریران است تا اثر ایشان را از زمین محو سازد. <span class="verse-marker">۱۷</span>وقتی راستکاران فریاد بر‌می‌آورند، خداوند ایشان را شنیده و از تمام سختی‌ها نجات می‌دهد. </p>
  <p>
    <span class="verse-marker">۱۸</span>خداوند نزدیک دل‌شکستگان است و آنانی را که افسرده و اندوهگین‌اند، نجات می‌دهد. <span class="verse-marker">۱۹</span>رنج و زحمات شخص عادل زیاد است، اما خداوند او را از همۀ آن‌ها می‌رهاند. <span class="verse-marker">۲۰</span>خداوند تمام استخوانهای او را حفظ می‌کند و نمی‌گذارد حتی یکی از آن‌ها شکسته شود. <span class="verse-marker">۲۱</span>شریر از شرارت خود هلاک می‌گردد و دشمنان شخص عادل مورد بازخواست قرار می‌گیرند. <span class="verse-marker">۲۲</span>خداوند جان بندگان خود را نجات می‌دهد و از کسانی که به او پناه می‌برند بازخواست نمی‌شود. </p>
  <a id="c35"></a>
  <h2>مزمور سی و پنجم </h2>
  <h3>دعا برای کمک </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خداوند، با دشمنان من دشمنی نما و جنگ کن با کسانی که با من می‌جنگند. <span class="verse-marker">۲</span>سپر و زره را بگیر و برای کمک من برخیز. <span class="verse-marker">۳</span>نیزه و شمشیر را بر ضد تعقیب‌کنندگانم بلند کن و مرا از نجات جانم مطمئن ساز. <span class="verse-marker">۴</span>آنانی که قصد جان مرا دارند، شرمنده و رسوا شوند و کسانی که بدخواه من هستند، شکست‌خورده و خجل گردند. <span class="verse-marker">۵</span>مثل کاه در برابر باد باشند و فرشتۀ خداوند آن‌ها را براند. <span class="verse-marker">۶</span>راه شان تاریک و لغزنده گردد و فرشتۀ خداوند در تعقیب شان باشد. <span class="verse-marker">۷</span>زیرا دام خود را بی‌سبب برای من گسترده و برای جان من بی‌جهت چاه کنده‌اند. <span class="verse-marker">۸</span>پس بلای ناگهانی بر سر شان بیاید و به دامی که برای من نهاده‌اند، خود شان گرفتار شوند و هلاک گردند. </p>
  <p>
    <span class="verse-marker">۹</span>آنگاه جان من در خداوند شادمانی می‌کند و بخاطر نجاتی که او می‌دهد خوشحال می‌گردد. <span class="verse-marker">۱۰</span>با تمام وجودم می‌گویم: «ای خداوند، کیست مانند تو که شخص ضعیف را از دست زورمندان برهاند و مسکین و بینوا را از دست تاراجگران؟» </p>
  <p>
    <span class="verse-marker">۱۱</span>شاهدان بی‌رحم بر‌ضد من برخاسته و مرا به کاری که نکرده‌ام متهم می‌سازند. <span class="verse-marker">۱۲</span>در مقابل نیکی‌هایم به من بدی می‌کنند و جان مرا می‌رنجانند. <span class="verse-marker">۱۳</span>و اما من، وقتی آن‌ها بیمار بودند لباس ماتم پوشیدم، جان خود را با روزه رنج دادم و برای شان دعا و زاری نمودم. <span class="verse-marker">۱۴</span>مانند کسی که برای یک دوست و برادر خود غصه کند و یا مانند کسی که در غم مادر خود نوحه کند، برای شان ماتم گرفتم. <span class="verse-marker">۱۵</span>اما وقتی که من در زحمت افتادم، آن‌ها شاد و خندان دَورم جمع شدند و همچون آدم‌های پست مرا مسخره کردند و حتی آنانی که نمی‌شناختم از بدرفتاری با من دست بر‌نداشتند. <span class="verse-marker">۱۶</span>مثل بدکارانی در ضیافت ریاکارانۀ شان، دندانهای خود را جهت من بهم می‌سائیدند. </p>
  <p>
    <span class="verse-marker">۱۷</span>ای خداوند، تا به کی نظاره‌گر خواهی بود؟ جانم را از شر آن‌ها خلاص کن و یگانۀ مرا از دست شیران درنده. <span class="verse-marker">۱۸</span>آنگاه در میان جماعت بزرگ ترا ستایش نموده و در جمع مردم ترا سپاس خواهم گفت. <span class="verse-marker">۱۹</span>نگذار آنانی که بی‌جهت دشمن من‌اند، بر من سرافرازی نمایند و آنانی که بی‌سبب از من متنفرند مسخره‌ام کنند. <span class="verse-marker">۲۰</span>زیرا سخن آن‌ها با من از روی صلح نیست و با سخنان ریاکارانه بر ضد کسانی که عاجز و آرامند توطئه می‌چینند. <span class="verse-marker">۲۱</span>آن‌ها مرا متهم ساخته می‌گویند: «ها ها، ما به چشم خود دیدیم» </p>
  <p>
    <span class="verse-marker">۲۲</span>ای خداوند، تو از همه چیز آگاهی، پس سکوت مفرما. ای خداوند از من دور مباش. <span class="verse-marker">۲۳</span>ای خداوند و ای خدای من، برخیز و از من دفاع کن و به داد من برس. <span class="verse-marker">۲۴</span>ای خداوند، خدای من، موافق عدالت خود در مورد من داوری کن و نگذار که بر من سرافرازی کنند. <span class="verse-marker">۲۵</span>مگذار که آن‌ها در دل خود بگویند: «ما به آرزوی خود رسیدیم و او را برباد کردیم.» <span class="verse-marker">۲۶</span>آنانی که از بدبختی من شادند، شرمنده و خوار شوند و کسانی که بر من سرافرازی می‌کنند، سرافگنده و رسوا گردند. <span class="verse-marker">۲۷</span>اما آنانی که خواهان حق من هستند شادمان و خوشحال گردیده و پیوسته بگویند: «خداوند بزرگ است که خواستار سلامتی و سعادت خدمتگزار خود می‌باشد» <span class="verse-marker">۲۸</span>آنگاه زبان من عدالت تو را بیان می‌کند و ستایش تو را تمامیِ روز. </p>
  <a id="c36"></a>
  <h2>مزمور سی و ششم </h2>
  <h3>شرارت انسان </h3>
  <p class="psalm-description">(مزموری از داود خدمتگزار خداوند) </p>
  <p>
    <span class="verse-marker">۱</span>نافرمانی انسان شریر آشکار می‌کند که ترس خدا مد‌نظر او نیست. <span class="verse-marker">۲</span>آنقدر خودخواه و مغرور شده است که فکر می‌کند گناهش آشکار نمی‌شود و کسی او را متهم نمی‌کند. <span class="verse-marker">۳</span>سخنان زبانش شرارت و فریب است. از فهم دور شده و از نیکوکاری دست کشیده است. <span class="verse-marker">۴</span>در بستر خود شرارت را تفکر می‌کند، راه نادرست را عادت خود ساخته و از بدی نفرت ندارد. </p>
  <h3>نیکویی خداوند </h3>
  <p>
    <span class="verse-marker">۵</span>ای خداوند، رحمت تو تا به آسمان‌ها می‌رسد و وفاداری تو مافوق ابر‌ها. <span class="verse-marker">۶</span>عدالت تو مانند کوهها پابرجا است و احکام تو عمیق‌تر از عمق‌های زمین. ای خداوند، تو مددگار انسانها و حیوانات هستی. <span class="verse-marker">۷</span>ای خدا رحمت تو چقدر عالی و با‌ارزش است. آدمیان در سایۀ بالهای تو پناه می‌برند. <span class="verse-marker">۸</span>همه از نعمت تو برخوردار می‌شوند و از دریای رحمت تو می‌نوشند. <span class="verse-marker">۹</span>تو سرچشمۀ زندگی هستی و در نور تو روشنی را می‌بینیم. </p>
  <p>
    <span class="verse-marker">۱۰</span>رحمت تو همیشه بر آنانی که تو را می‌شناسند باقی بماند و عدالت تو پیوسته همراه راستدلان باشد. <span class="verse-marker">۱۱</span>مگذار که پایمال اشخاص مغرور گردم و یا دست شریران مرا مجبور به فرار سازد. <span class="verse-marker">۱۲</span>ببینید که چگونه بدکاران افتاده‌اند! آن‌ها طوری سقوط کرده‌اند که دیگر نمی‌توانند برخاست. </p>
  <a id="c37"></a>
  <h2>مزمور سی و هفتم </h2>
  <h3>سرنوشت نیکان و بدان </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>به سبب بدکاران خود را پریشان مساز و بر شریران حسد مبر، <span class="verse-marker">۲</span>زیرا آن‌ها به زودی مثل سبزه خشک شده و مانند علف پژمرده می‌گردند. <span class="verse-marker">۳</span>بر خداوند توکل نما و نیکویی کن تا در روی زمین در امنیت و آسودگی بسر بری. <span class="verse-marker">۴</span>در خداوند شادمان باش و او تمنای دلت را برآورده می‌سازد. <span class="verse-marker">۵</span>طریق خود را به خداوند بسپار و به او توکل کن و او تو را مدد می‌کند. <span class="verse-marker">۶</span>او عدالت ترا مثل نور آشکار می‌سازد و راستی و حق تو را مانند ظهر. </p>
  <p>
    <span class="verse-marker">۷</span>در حضور خداوند سکوت نما و منتظر او باش. به خاطر کسی که در زندگی سعادتمند است و شخص فریبکار خود را پریشان مساز. <span class="verse-marker">۸</span>غضب را کنار بگذار و خشم را ترک کن. تشویش را بر خود راه نده چونکه باعث گناه می‌شود. <span class="verse-marker">۹</span>مردم شریر از بین می‌روند، اما منتظرین خداوند وارث زمین می‌شوند. <span class="verse-marker">۱۰</span>آدم بدکار در فرصت کمی نابود می‌شود و وقتی بجوئید او را نمی‌یابید. <span class="verse-marker">۱۱</span>اما اشخاص حلیم و فروتن مالک زمین می‌شوند و از صلح و سلامتی فراوان برخوردار می‌گردند. </p>
  <p>
    <span class="verse-marker">۱۲</span>شریر برای شخص عادل توطئه می‌چیند و دندانهای خود را بهم می‌ساید. <span class="verse-marker">۱۳</span>خداوند بر او می‌خندد، چون می‌داند که روز داوری او نزدیک است. <span class="verse-marker">۱۴</span>شریران شمشیر را به‌دست گرفته و تیر و کمان را آماده کرده‌اند تا مسکین و بیچاره را از بین ببرند و راستکاران را به قتل برسانند. <span class="verse-marker">۱۵</span>اما شمشیر شان به قلب خود شان فرو‌می‌رود و کمان شان می‌شکند. </p>
  <p>
    <span class="verse-marker">۱۶</span>مال اندکِ شخص راستکار بهتر از ثروت سرشار شریران است، <span class="verse-marker">۱۷</span>زیرا خداوند بازوی شریران را در هم می‌شکند و اما از راستکاران مراقبت می‌کند. <span class="verse-marker">۱۸</span>خداوند از تمام روزهای زندگی صالحان آگاه می‌باشد و میراث ایشان باقی است تا به ابد. <span class="verse-marker">۱۹</span>در زمان مصیبت شرمنده نشده و در ایام قحطی سیر می‌باشند. <span class="verse-marker">۲۰</span>اما شریران هلاک می‌شوند. دشمنان خداوند مانند گلهای زودگذر صحرا از بین می‌روند و مثل دودی ناپدید می‌گردند. <span class="verse-marker">۲۱</span>شریر قرض می‌گیرد، ولی دوباره نمی‌پردازد. اما شخص صالح رحیم و سخاوتمند است. <span class="verse-marker">۲۲</span>آنهائی که از خداوند برکت دیده‌اند وارث زمین می‌شوند، ولی کسانی که زیر لعنت خدا قرار دارند از بین می‌روند. </p>
  <p>
    <span class="verse-marker">۲۳</span>خداوند قدم‌های آنانی را که مورد رضایت او هستند استوار ساخته و ایشان را براهی که باید بروند هدایت می‌کند. <span class="verse-marker">۲۴</span>اگر بیفتند آسیبی به ایشان نمی‌رسد، زیرا خداوند دست آن‌ها را می‌گیرد. <span class="verse-marker">۲۵</span>من جوان بودم و حالا پیر شده‌ام، ولی هرگز ندیدم که شخص راستکار ترک شده باشد و یا نسل او دست به گدائی دراز کرده باشد. <span class="verse-marker">۲۶</span>شخص راستکار پیوسته مهربان و سخاوتمند است و اولادۀ او مبارک می‌باشند. </p>
  <p>
    <span class="verse-marker">۲۷</span>از شرارت دوری نما و نیکویی کن. پس تا به ابد باقی خواهی‌ماند. <span class="verse-marker">۲۸</span>خداوند انصاف را دوست می‌دارد و مقدسان خود را ترک نمی‌کند. از ایشان تا به ابد حمایت می‌کند، اما نسل شریر نابود می‌گردد. <span class="verse-marker">۲۹</span>صالحان وارث زمین می‌شوند و همیشه در آنجا زندگی می‌کنند. <span class="verse-marker">۳۰</span>از دهان شخص صالح کلام حکمت شنیده می‌شود و زبان او همیشه از عدل و انصاف حرف می‌زند. <span class="verse-marker">۳۱</span>او احکام و دستورات خداوند را در دل خود جای داده است پس از راه راست منحرف نمی‌شود. <span class="verse-marker">۳۲</span>شریر برای راستکار کمین می‌کند و قصد کشتن وی را دارد، <span class="verse-marker">۳۳</span>اما خداوند شخص راستکار را به‌دست او نمی‌سپارد و نمی‌گذارد که در هنگام داوری محکوم شود. <span class="verse-marker">۳۴</span>منتظر خداوند باش و از احکام او اطاعت کن. او ترا وارث زمین می‌سازد و تو به چشم خود نابودی بدکاران را خواهی دید. </p>
  <p>
    <span class="verse-marker">۳۵</span>شخص شریر و ظالمی را دیدم که همچون درختی سبزی به هر سو شاخ و برگ گسترده بود. <span class="verse-marker">۳۶</span>اما طولی نکشید که از بین رفت و وقتی از آنجا می‌گذشتم نیست شده بود. هرقدر جستجو کردم او را نیافتم. <span class="verse-marker">۳۷</span>شخص نیکو و راستکار را ببین، زیرا که عاقبت آن شخص سلامتی است. <span class="verse-marker">۳۸</span>اما خطاکاران بکلی نابود می‌شوند و عاقبت شریران نیستی است. <span class="verse-marker">۳۹</span>نجات صالحان از خداوند است. در هنگام سختی او پناهگاه ایشان می‌باشد. <span class="verse-marker">۴۰</span>خداوند مددگار و رهانندۀ ایشان است و آن‌ها را از شریران نجات می‌بخشد و حفظ می‌کند، زیرا به خداوند پناه آورده‌اند. </p>
  <a id="c38"></a>
  <h2>مزمور سی و هشتم </h2>
  <h3>دعای شخص رنجدیده </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خداوند، مرا در غضب خود سرزنش مفرما و در خشم خویش تنبیه نکن. <span class="verse-marker">۲</span>تیرهای تو در بدنم فرو‌رفته‌اند و دست تو بر من سنگینی می‌کند. <span class="verse-marker">۳</span>به سبب غضب تو سلامتی در بدنم نیست و به سبب گناه خودم استخوانهایم بدرد آمده‌اند. <span class="verse-marker">۴</span>زیرا گناهانم از سرم گذشته است و مثل بار گران از طاقتم سنگین‌تر شده. <span class="verse-marker">۵</span>به سبب حماقت من، زخمهایم متعفن شده و چرک برداشته‌اند. <span class="verse-marker">۶</span>به خود می‌پیچم و بکلی خمیده شده‌ام؛ تمام روز از درد نالیده و بی‌قرارم. <span class="verse-marker">۷</span>زیرا کمرم از درد می‌سوزد و سلامتی در بدنم نیست. <span class="verse-marker">۸</span>تمام وجودم ضعیف شده و تحمل خود را از دست داده‌ام؛ از فغان دل خود می‌نالم. </p>
  <p>
    <span class="verse-marker">۹</span>ای خداوند، از تمام آرزو‌هایم خبر داری و ناله‌های من از تو پوشیده نیست. <span class="verse-marker">۱۰</span>قلب من به شدت می‌تپد، نیرویم را از دست داده‌ام و نور در چشمانم نمانده است. <span class="verse-marker">۱۱</span>دوستان و رفقایم به سبب مصیبتم از من فاصله گرفته‌اند و خویشاوندانم از من دوری می‌کنند. <span class="verse-marker">۱۲</span>دشمنان برای کشتنم دام گسترده‌اند. بدخواهانم سخنان فتنه‌انگیز می‌زنند و همیشه علیه من دسیسه می‌سنجند. </p>
  <p>
    <span class="verse-marker">۱۳</span>ولی من مثل یک شخص کر نمی‌شنوم و مانند گنگ حرفی نمی‌زنم. <span class="verse-marker">۱۴</span>بلی، مثل کسی گردیده‌ام که نمی‌شنود و حرفی در زبان ندارد. <span class="verse-marker">۱۵</span>اما ای خداوند، امید من به تو است و تو ای خداوند، خدایم جواب می‌دهی. <span class="verse-marker">۱۶</span>زیرا گفته‌ام که مبادا دشمنانم در بدبختی من شاد شوند و وقتی می‌افتم بر من سرافرازی کنند. <span class="verse-marker">۱۷</span>نزدیک است از پای درآیم و از دست درد لحظه‌ای آرام ندارم. <span class="verse-marker">۱۸</span>به گناه خود اعتراف می‌کنم و از خطای که کرده‌ام پشیمانم. <span class="verse-marker">۱۹</span>دشمنانم سالم و قوی هستند؛ بسیارند آنانی که بی‌سبب از من نفرت دارند. <span class="verse-marker">۲۰</span>آنانی که به عوض نیکی بدی می‌کنند با من دشمنی می‌ورزند، چون نیکویی را پیروی می‌کنم. </p>
  <p>
    <span class="verse-marker">۲۱</span>ای خداوند، مرا ترک منما. ای خدای من از من دور مباش! <span class="verse-marker">۲۲</span>ای خداوندی که نجات من هستی، برای اعانت من تعجیل فرما. </p>
  <a id="c39"></a>
  <h2>مزمور سی و نهم </h2>
  <h3>اعتراف شخص رنجدیده </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>به خود گفتم متوجه راههای خود می‌باشم تا با زبانم خطا نورزم. هنگامیکه شریران پیش من هستند، دهان خود را حفظ می‌کنم گویی لگام شده است. <span class="verse-marker">۲</span>من گنگ و خاموش بودم و حتی حرف خوب هم از زبانم شنیده نشد، ولی درد من بازهم شدیدتر شد. <span class="verse-marker">۳</span>دلم پُر از پریشانی شد و هر چه بیشتر می‌اندیشیدم، آتش قلبم زیادتر می‌شد. سرانجام به سخن آمدم و گفتم: <span class="verse-marker">۴</span>«ای خداوند، پایان عمرم را بر من معلوم ساز و اینکه ایام زندگانی من چقدر است تا بدانم که چقدر فانی هستم!» <span class="verse-marker">۵</span>روزهایم را بسیار کوتاه ساختی و تمام زندگی‌ام در نظر تو هیچ است. براستی عمر انسان مثل یک نَفَس است. <span class="verse-marker">۶</span>انسان در خیالبافی زندگی می‌کند و بیهوده زحمت می‌کشد. ثروت ذخیره می‌کند ولی نمی‌داند که بعد از او دارائی‌اش نصیب چه کسی می‌شود. </p>
  <p>
    <span class="verse-marker">۷</span>و حالا ای خداوند، برای چه منتظر باشم؟ امید من بر تو می‌باشد. <span class="verse-marker">۸</span>پس مرا از همۀ گناهانم رهایی ده، مبادا نزد اشخاص نادان رسوا گردم. <span class="verse-marker">۹</span>من در حضور تو خاموش هستم و زبان خود را باز نمی‌کنم، زیرا که تو باعث این شده‌ای. <span class="verse-marker">۱۰</span>این مصیبت را از من دور کن، زیرا که از سنگینی دست تو نزدیک است تلف شوم. <span class="verse-marker">۱۱</span>تو انسان را به خاطر گناهش تنبیه می‌کنی، گنجهایش مثل یک پارچۀ کویه‌خورده از بین می‌روند. بلی، عمر انسان فقط یک نَفَس است. </p>
  <p>
    <span class="verse-marker">۱۲</span>ای خداوند، به دعایم گوش بده، زاری و ناله‌ام را بشنو و به اشکهایم توجه فرما، زیرا نزد تو مثل مهمانِ گذری هستم و مثل اجداد خود در این دنیا مسافر می‌باشم. <span class="verse-marker">۱۳</span>خشم خود را از من برگردان تا شادکام شوم، قبل از آنکه چشم از جهان پوشیده و نایاب گردم. </p>
  <a id="c40"></a>
  <h2>مزمور چهلم </h2>
  <h3>سرود پرستش </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>انتظار بسیار برای خداوند کشیدم، پس به من توجه کرده و فریاد مرا شنید. <span class="verse-marker">۲</span>او مرا از گودال هلاکت و لجن‌زار بیرون کرد. پاهایم را بر صخره‌ای گذاشت و قدم‌هایم را استوار گردانید. <span class="verse-marker">۳</span>به من سرود تازه‌ای آموخت و آن سرود حمد خدای من است. بسیاری چون این را ببینند، می‌ترسند و بر خدا توکل می‌کنند. <span class="verse-marker">۴</span>خوشا به حال کسی که بر خداوند توکل می‌کند و به اشخاص متکبر و پیروان دروغ رغبت ندارد. </p>
  <p>
    <span class="verse-marker">۵</span>ای خداوند، خدای من، چه بسیار است معجزاتی که انجام داده‌ای و افکاری که برای ما داشته‌ای. زبانم از بیان آن‌ها عاجز است و شمار آن از حد زیاد. <span class="verse-marker">۶</span>تو خواهان قربانی و هدیه نبودی؛ قربانی سوختنی و قربانی گناه را نخواستی، بلکه گوشهای مرا باز کردی. <span class="verse-marker">۷</span>آنگاه گفتم: «اینک می‌آیم! در طومار کتاب دربارۀ من نوشته شده است. <span class="verse-marker">۸</span>در انجام ارادۀ تو ای خدای من رغبت می‌دارم و احکام تو در قلبم ثبت شده است.» <span class="verse-marker">۹</span>مژدۀ عدالت تو را در جماعت بزرگ بیان کرده‌ام. تو ای خداوند، می‌دانی که من لبهایم را نخواهم بست. <span class="verse-marker">۱۰</span>عدالت تو را در دل خود مخفی نداشته‌ام؛ وفاداری و نجات تو را بیان کرده‌ام و رحمت و راستی تو را از جماعت بزرگ پنهان نکرده‌ام. </p>
  <h3>دعای کمک </h3>
  <h4>(همچنین در مزمور ۷۰) </h4>
  <p>
    <span class="verse-marker">۱۱</span>ای خداوند، لطف خود را از من باز مدار. رحمت و راستی تو پیوسته مرا محافظت کند. <span class="verse-marker">۱۲</span>مصیبت زیادی مرا احاطه کرده است و گناهانم دورادور مرا گرفته‌اند، به حدی که نمی‌توانم دید. گناهانم از موی سرم زیادتر شده‌اند و امید خود را بکلی باخته‌ام. <span class="verse-marker">۱۳</span>ای خداوند، رحم کن و مرا نجات بده. ای خداوند، برای امداد من بشتاب! <span class="verse-marker">۱۴</span>آنهائی که قصد کشتن جانم را دارند، همه خجل و شرمنده شوند و آنانی که در پی آزار من هستند، مغلوب و رسوا گردند. <span class="verse-marker">۱۵</span>کسانی که مرا تحقیر و مسخره می‌کنند، از رسوایی خویش حیران شوند. <span class="verse-marker">۱۶</span>اما تمام کسانی که جویای تو هستند در تو خوشی و شادمانی کنند و آنانی که از نجات تو شکرگزارند، همیشه بگویند: «خداوند بزرگ است!» <span class="verse-marker">۱۷</span>من بندۀ بیچاره و مسکین تو هستم. تو همواره در فکر من بوده‌ای. تو مددگار و نجات‌دهندۀ من هستی، پس ای خدای من تأخیر مکن. </p>
  <a id="c41"></a>
  <h2>مزمور چهل و یکم </h2>
  <h3>دعای یک بیمار </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>خوشا به حال کسی که در فکر مردمان مسکین و بینوا است. خداوند او را در روز مصیبت می‌رهاند. <span class="verse-marker">۲</span>خداوند از او حمایت می‌کند و او را زنده نگاه می‌دارد. او در زمین مبارک بوده و از شر دشمنانش در امان می‌ماند. <span class="verse-marker">۳</span>خداوند او را در بستر بیماری تقویت می‌کند و صحت و سلامتی از دست رفته‌اش را به او بر‌می‌گرداند. </p>
  <p>
    <span class="verse-marker">۴</span>من گفتم: «ای خداوند، بر من رحم کن. جان مرا شفا ده، زیرا نسبت به تو گناه ورزیده‌ام.» <span class="verse-marker">۵</span>دشمنانم دربارۀ من می‌گویند: «چه وقت می‌میرد و نامش از صفحۀ زندگی محو می‌شود؟» <span class="verse-marker">۶</span>اگر برای دیدن من بیایند، حرفهای بیهوده می‌زنند و در دل خود افکار شرارت‌آمیز را سنجیده و بعد آنرا به دیگران پخش می‌کنند. <span class="verse-marker">۷</span>همۀ دشمنانم با یکدیگر در مورد من سخن‌چینی می‌کنند و برای من بدی می‌اندیشند. <span class="verse-marker">۸</span>می‌گویند: «به مرض کشنده‌ای گرفتار است و به سلامتی از بستر بیماری بر‌نمی‌خیزد.» <span class="verse-marker">۹</span>حتی دوست صمیمی‌ام که به او اعتماد زیادی داشتم و نان و نمک مرا خورده، بر ضد من برخاسته است. </p>
  <p>
    <span class="verse-marker">۱۰</span>ولی تو ای خداوند، بر من رحم فرموده، مرا از بستر بیماری بلند کن تا دشمنانم را مجازات کنم. <span class="verse-marker">۱۱</span>از این می‌دانم که تو از من راضی هستی، چون دشمنم دیگر بر من سرافرازی نمی‌کند. <span class="verse-marker">۱۲</span>تو مرا به خاطر درستکاری‌ام حفظ می‌کنی و در حضور خود برای همیشه می‌پذیری. <span class="verse-marker">۱۳</span>متبارک باد خداوند، خدای اسرائیل! از ازل تا به ابد. آمین و آمین! </p>
  <h3>کتاب دوم </h3>
  <p class="section-range">(مزامیر ۴۲‌-‌۷۲) </p>
  <a id="c42"></a>
  <h2>مزمور چهل و دوم </h2>
  <h3>دعای شخص پریشان </h3>
  <p class="psalm-description">(قصیده‌ای از بنی‌قورح) </p>
  <p>
    <span class="verse-marker">۱</span>چنانکه آهو برای نهرهای آب شدت اشتیاق دارد، همچنان ای خدا جان من هم اشتیاق شدید برای تو دارد. <span class="verse-marker">۲</span>جان من تشنۀ خداست، تشنۀ خدای زنده. که کی بیایم و به حضور خدا حاضر شوم. <span class="verse-marker">۳</span>اشکهایم شب و روز نان من بوده است، چون همواره به من می‌گویند: «خدای تو کجاست؟» <span class="verse-marker">۴</span>چون گذشته را بیاد می‌آورم، جانم بی‌حال می‌گردد. چگونه با گروه مردم می‌رفتم و ایشان را به عبادتگاه خداوند پیشروی می‌کردم، با آواز خوشی و ستایش در جمع تجلیل کنندگان. </p>
  <p>
    <span class="verse-marker">۵</span>ای جان من چرا افسرده شده‌ای و چرا در من پریشان گشته‌ای؟ بر خدا امید داشته باش زیرا که او را به خاطر نجات از طرف روی او دوباره ستایش خواهم کرد. </p>
  <p>
    <span class="verse-marker">۶</span>ای خدای من، جان من افسرده است، بنابراین از سرزمین اُردن و کوههای حِرمون و مِسعر ترا به یاد می‌آورم. <span class="verse-marker">۷</span>ندای عمق آبها و آواز آبشار‌ها و جمیع خیزابها و امواج آن از سر من گذشته‌اند. <span class="verse-marker">۸</span>در طی روز خداوند رحمت خود را بر من قرار می‌دهد و در شب سرود او در قلب من می‌باشد و دعایم نزد خدای حیات من. <span class="verse-marker">۹</span>به خدا که صخرۀ من است می‌گویم: «چرا مرا فراموش کرده‌ای؟ چرا بخاطر ظلم دشمنان در غم و ماتم باشم؟» <span class="verse-marker">۱۰</span>دشمنانم مرا ملامت می‌کنند و همواره به من می‌گویند: «خدای تو کجاست؟» و این همچون ضربۀ مهلک به استخوانهایم است. </p>
  <p>
    <span class="verse-marker">۱۱</span>ای جان من چرا افسرده شده‌ای و چرا در من پریشان گشته‌ای؟ بر خدا امید داشته باش زیرا که او را دوباره ستایش خواهم کرد، که نجات روی من و خدای من است. </p>
  <a id="c43"></a>
  <h2>مزمور چهل و سوم </h2>
  <h3>ادامۀ دعای شخص پریشان </h3>
  <p>
    <span class="verse-marker">۱</span>ای خدا، مرا داوری کن و در دعوای من با قوم بی‌رحم قضاوت کن. مرا از دست مردم حیله‌گر و شریر رهایی ده. <span class="verse-marker">۲</span>زیرا تو خدا، پناهگاه من هستی. چرا مرا ترک کرده‌ای؟ چرا بخاطر ستم دشمن در غم و ماتم باشم؟ </p>
  <p>
    <span class="verse-marker">۳</span>نور و راستی خود را بفرست تا هادی و راهنمای من باشند و مرا به کوه مقدس تو و مسکن‌های تو برسانند. <span class="verse-marker">۴</span>آنگاه به قربانگاه خدا می‌آیم، بسوی خدایی که خوشی و شادابی من است. و تو را ای خدا، خدای من با نغمۀ رباب ستایش می‌کنم. </p>
  <p>
    <span class="verse-marker">۵</span>ای جان من چرا افسرده شده‌ای و چرا در من پریشان گشته‌ای؟ بر خدا امید داشته باش زیرا که او را دوباره ستایش خواهم کرد، که نجات روی من و خدای من است. </p>
  <a id="c44"></a>
  <h2>مزمور چهل و چهارم </h2>
  <h3>خداوند در همه حال پشتیبان ما است </h3>
  <p class="psalm-description">(قصیده‌ای از بنی‌قورح) </p>
  <p>
    <span class="verse-marker">۱</span>ای خدا، ما به گوش خود شنیده‌ایم و پدران ما کاری را که در روزهای شان و در ایام قدیم انجام داده‌ای، به ما بیان کرده‌اند. <span class="verse-marker">۲</span>تو با دست خود امت‌ها را بیرون کردی، اما پدران ما را برقرار نمودی. قوم‌ها را تباه کردی و ایشان را منتشر ساختی. <span class="verse-marker">۳</span>زیرا که اجداد ما با شمشیر خود زمین را تسخیر نکردند و بازوی ایشان آن‌ها را نجات نداد بلکه دست راست تو و بازوی تو و نور روی تو. زیرا از ایشان خشنود بودی. </p>
  <p>
    <span class="verse-marker">۴</span>ای خدا تو پادشاه من هستی، پس بر نجات اولادۀ یعقوب امر فرما. <span class="verse-marker">۵</span>با کمک تو دشمنان را مغلوب می‌کنیم و به نام تو مخالفان خود را پایمال می‌سازیم. <span class="verse-marker">۶</span>زیرا بر کمان خود اعتماد نمی‌کنم و شمشیرم مرا نجات نمی‌دهد، <span class="verse-marker">۷</span>بلکه تو ما را از دست جفاکنندگان ما رهایی می‌بخشی و دشمنان ما را رسوا می‌سازی. <span class="verse-marker">۸</span>تمامی روز بر خدا فخر می‌نمائیم و نام تو را تا به ابد ستایش می‌کنیم. </p>
  <p>
    <span class="verse-marker">۹</span>اما حالا تو ما را ترک کرده و رسوا ساخته‌ای و دیگر لشکرهای ما را همراهی نمی‌کنی. <span class="verse-marker">۱۰</span>ما را از پیش دشمن فرار داده‌ای و آنانی که از ما نفرت دارند، ما را تاراج می‌کنند. <span class="verse-marker">۱۱</span>ما را مثل گوسفندان برای خوراک تسلیم کرده‌ای و ما را در میان امت‌ها پراگنده ساخته‌ای. <span class="verse-marker">۱۲</span>قوم برگزیدۀ خود را ارزان فروختی و از قیمت ایشان سودی نبردی. <span class="verse-marker">۱۳</span>ما را نزد همسایگان خوار ساخته‌ای و ما مورد توهین و تمسخر اطرافیان قرار گرفته‌ایم. <span class="verse-marker">۱۴</span>ما را در میان امت‌ها ضرب‌المثل ساخته‌ای و باعث جنبانیدن سر در میان قوم‌ها. <span class="verse-marker">۱۵</span>رسوایی من همه روزه در نظر من است و خجالت رویم را پوشانیده است، <span class="verse-marker">۱۶</span>از آواز ملامت‌کننده و دشنام‌دهنده، از روی دشمن و انتقام‌گیرنده. </p>
  <p>
    <span class="verse-marker">۱۷</span>این همه بر ما واقع شده است، ولی تو را فراموش نکرده‌ایم و پیمانی را که با ما بسته‌ای نشکسته‌ایم، <span class="verse-marker">۱۸</span>دل ما از تو دور نگردیده و پاهای ما از طریق تو منحرف نشده است. <span class="verse-marker">۱۹</span>هرچند ما را در مکان شغالان کوبیدی و با تاریکی مطلق پوشانیدی. <span class="verse-marker">۲۰</span>اگر ما نام خدای خود را فراموش می‌کردیم و دست خود را بسوی خدایان غیر دراز می‌کردیم، <span class="verse-marker">۲۱</span>آیا خدا از این واقف نمی‌شد؟ زیرا او اسرار قلب را می‌داند. <span class="verse-marker">۲۲</span>یقیناً به خاطر تو همواره با مرگ روبرو بوده و مثل گوسفندانی هستیم که منتظر کشته شدن باشند. <span class="verse-marker">۲۳</span>ای خداوند، بیدار شو! چرا خوابیده‌ای؟ برخیز و ما را تا به ابد ترک مکن. <span class="verse-marker">۲۴</span>چرا روی خود را از ما پنهان کرده و ذلت و خواری ما را نادیده می‌گیری؟ <span class="verse-marker">۲۵</span>زیرا که جان ما بر خاک افتاده و بدن ما به زمین خم شده است. <span class="verse-marker">۲۶</span>به جهت کمک ما برخیز و به خاطر رحمت خود ما را نجات بخش. </p>
  <a id="c45"></a>
  <h2>مزمور چهل و پنجم </h2>
  <h3>سرود عروسی ملوکانه </h3>
  <p class="psalm-description">(قصیده‌ای از بنی‌قورح) </p>
  <p>
    <span class="verse-marker">۱</span>در حالیکه این سرود را برای پادشاه می‌سرایم، دل من به کلام نیکو می‌جوشد. زبان من قلم کاتب ماهر است. <span class="verse-marker">۲</span>تو نیکوتر از بنی‌آدم هستی و نعمت بر لبهای تو ریخته شده است. بنابراین، خدا تو را تا به ابد متبارک ساخته است. <span class="verse-marker">۳</span>ای مقتدر شمشیر خود را بر ران خود ببند، یعنی جلال و جبروتت را. <span class="verse-marker">۴</span>به کبریایی خود سوار شده و به خاطر حقیقت و فروتنی و عدالت پیروز شو. دست راستت کارهای عجیب و ترسناک را به تو خواهد آموخت. <span class="verse-marker">۵</span>تیرهای تیز تو به دل دشمنان پادشاه فرو‌می‌روند و امت‌ها بزیر پای تو می‌افتند. </p>
  <p>
    <span class="verse-marker">۶</span>ای خدا، تخت تو تا به ابد برقرار است. عصای سلطنت تو عصای راستی و انصاف است. <span class="verse-marker">۷</span>تو عدالت را دوست داشته و شرارت را دشمن می‌داری. بنابران خدا، خدای تو، تو را بیشتر از همراهانت با روغن شادمانی مسح کرده است. <span class="verse-marker">۸</span>لباسهایت همه با مُر و عود و سلیخه، یعنی عطرهای گوناگون، معطر‌اند. با آلات موسیقی از قصرهای عاج تو را خوش ساختند. <span class="verse-marker">۹</span>دختران پادشاهان، زیبایی دربار تو هستند و ملکه در دست راستت، با لباسی از طلای خالص اوفیر ایستاده است. </p>
  <p>
    <span class="verse-marker">۱۰</span>ای دختر بشنو، ببین و توجه کن: قوم خود و خانۀ پدرت را فراموش کن. <span class="verse-marker">۱۱</span>پادشاه دلبستۀ زیبایی تو است. او صاحب تو است، پس او را محترم بدار. <span class="verse-marker">۱۲</span>مردم صور و ثروتمندان قوم با هدایای خویش طالب رضامندی تو هستند. <span class="verse-marker">۱۳</span>دختر پادشاه در اندرون قصرش چه زیباست! لباسهایش مزین به طلا. <span class="verse-marker">۱۴</span>به لباس فاخر به حضور پادشاه حاضر می‌شود و دوشیزگان او را همراهی می‌کنند. <span class="verse-marker">۱۵</span>آنها با خوشی و شادمانی آورده شده و به قصر پادشاه داخل می‌شوند. </p>
  <p>
    <span class="verse-marker">۱۶</span>پسرانت نیز مانند اجدادت خواهند بود و تو آن‌ها را در تمامی سرزمین به حکمرانی می‌گماری. <span class="verse-marker">۱۷</span>نام تو را در تمام نسل‌ها مشهور می‌سازم و قوم‌ها تا به ابد سپاسگزار تو خواهند بود. </p>
  <a id="c46"></a>
  <h2>مزمور چهل و ششم </h2>
  <h3>خدا پناهگاه ما است </h3>
  <p class="psalm-description">(قصیده‌ای از بنی‌قورح) </p>
  <p>
    <span class="verse-marker">۱</span>خدا پناهگاه و قوّت ماست و در وقت سختی‌ها مددگار قابل اعتماد. <span class="verse-marker">۲</span>بنابران ترسی نداریم، اگر چه دنیا ویران شود و کوهها در قعر اوقیانوسها فروریزند، <span class="verse-marker">۳</span>یا آب‌های بحر غرش کنند و به جوش آیند و کوهها از سرکشی آن لرزان گردند. </p>
  <p>
    <span class="verse-marker">۴</span>نهریست که شاخه‌هایش شهر خدا را شادمان می‌سازد و مسکن مقدس خداوند متعال را. <span class="verse-marker">۵</span>خدا در وسط اوست، پس آن شهر از ویرانی در امان است. خدا در طلوع صبح او را کمک می‌کند. <span class="verse-marker">۶</span>امت‌ها غرش می‌کنند و مملکت‌ها بیجا می‌گردند. او آواز خود را می‌دهد، پس زمین ذوب می‌گردد. <span class="verse-marker">۷</span>خداوند قادر مطلق با ماست و خدای یعقوب پناهگاه ما. </p>
  <p>
    <span class="verse-marker">۸</span>بیائید کارهای خداوند را مشاهده کنید و عجایب او را در روی زمین. <span class="verse-marker">۹</span>او جنگها را در سراسر جهان خاتمه می‌دهد. کمان را می‌شکند، نیزه را قطع می‌کند و ارابه‌ها را به آتش می‌سوزاند. </p>
  <p>
    <span class="verse-marker">۱۰</span>آرام باشید و بدانید که من خدا هستم، در میان امت‌ها متعال و در جهان متعال می‌باشم. <span class="verse-marker">۱۱</span>خداوند قادر مطلق با ماست و خدای یعقوب پناهگاه ما. </p>
  <a id="c47"></a>
  <h2>مزمور چهل و هفتم </h2>
  <h3>خداوند پادشاه تمام جهان است </h3>
  <p class="psalm-description">(مزموری از بنی‌قورح) </p>
  <p>
    <span class="verse-marker">۱</span>ای تمام اقوام جهان کف بزنید و سرود خوشی را با آواز بلند به حضور خداوند بسرائید. <span class="verse-marker">۲</span>زیرا خداوند متعال و مهیب است و بر تمامی جهان خدای بزرگ. <span class="verse-marker">۳</span>او ما را بر قوم‌ها غالب می‌سازد و طایفه‌ها را به زیر پای ما می‌اندازد. <span class="verse-marker">۴</span>میراث ما را برای ما خواهد برگزید یعنی جلال یعقوب را، که او را دوست می‌دارد. </p>
  <p>
    <span class="verse-marker">۵</span>خدا در میان آواز بلند صعود نموده است، خداوند در میان صدای شیپور. <span class="verse-marker">۶</span>ستایش کنید، خدا را ستایش کنید. ستایش کنید، پادشاه ما را ستایش کنید. <span class="verse-marker">۷</span>چون خدا پادشاه تمامی جهان است، پس او را با سرود ستایش کنید. <span class="verse-marker">۸</span>خداوند بر تخت مقدس خود نشسته و بر اقوام جهان سلطنت می‌کند. <span class="verse-marker">۹</span>سروران اقوام جهان با قوم خدای ابراهیم برای پرستش او جمع می‌شوند، زیرا که سپرهای جهان از آن خداست. او بسیار متعال می‌باشد. </p>
  <a id="c48"></a>
  <h2>مزمور چهل و هشتم </h2>
  <h3>سهیون شهر خدا </h3>
  <p class="psalm-description">(سرودی از بنی‌قورح) </p>
  <p>
    <span class="verse-marker">۱</span>خداوند بزرگ است و بی‌نهایت قابل ستایش، در شهر خدای ما و در کوه مقدس خویش. <span class="verse-marker">۲</span>کوه بلند و زیبای سهیون که در شمال شهر پادشاه بزرگ واقع است، به تمامی جهان خوشی می‌بخشد. <span class="verse-marker">۳</span>خدا در قصرهای آن به پناهگاه بلند معروف است. <span class="verse-marker">۴</span>پادشاهان همه متفق شدند و با هم پیش آمدند. <span class="verse-marker">۵</span>اما چون آنرا دیدند، تعجب کردند و وحشتزده فرار نمودند. <span class="verse-marker">۶</span>لرزه بر ایشان تسلط یافت و درد شدید مثل درد زایمان. <span class="verse-marker">۷</span>تو کشتی‌های ترشیش را به باد شرقی در هم می‌شکنی. <span class="verse-marker">۸</span>چنانکه شنیده بودیم و حالا به چشم خود دیدیم، در شهر خداوند قادر مطلق، در شهر خدای ما، خدا آن را تا ابدالآباد مستحکم می‌سازد. </p>
  <p>
    <span class="verse-marker">۹</span>ای خدا، ما در عبادتگاه تو به رحمت تو تفکر می‌کنیم. <span class="verse-marker">۱۰</span>ای خدا چنانکه نام تو است، همچنان ستایش تو در سرتاسر روی زمین رسیده است. دست راست تو از عدالت پُر است. <span class="verse-marker">۱۱</span>به سبب داوری‌های تو، کوه سهیون خوشی می‌کند و دختران یهودا به وجد آمده‌اند. </p>
  <p>
    <span class="verse-marker">۱۲</span>سهیون را طواف کنید و گرداگرد او بخرامید و برجهایش را بشمارید. <span class="verse-marker">۱۳</span>به حصارهایش توجه کنید و به قصرهایش دقت نمائید تا به نسل آینده از آن‌ها اطلاع دهید. <span class="verse-marker">۱۴</span>زیرا این خدا، خدای ماست تا به ابد و ما را تا طول حیات هدایت می‌کند. </p>
  <a id="c49"></a>
  <h2>مزمور چهل و نهم </h2>
  <h3>حماقت اعتماد به ثروت </h3>
  <p class="psalm-description">(مزموری از بنی‌قورح) </p>
  <p>
    <span class="verse-marker">۱</span>ای تمامی قوم‌ها این را بشنوید! ای تمامی ساکنین روی زمین، گوش گیرید، <span class="verse-marker">۲</span>خورد و بزرگ، ثروتمندان و فقیران! <span class="verse-marker">۳</span>زبانم به حکمت سخن می‌راند و تفکر دل من پُر از دانایی است. <span class="verse-marker">۴</span>گوش خود را به مثلی فرا‌می‌گیرم و با نوای چنگ معمایی خود را حل می‌کنم. </p>
  <p>
    <span class="verse-marker">۵</span>چرا در روزهای مصیبت، وقتیکه شرارت حیله‌گران احاطه‌ام کنند، ترسان باشم؟ <span class="verse-marker">۶</span>آنانی که متکی به ثروت خود هستند و به زیادی مال و دارائی خود می‌بالند، <span class="verse-marker">۷</span>هیچیک از اینها نمی‌تواند با مال و دارائی خود بهای حیات یکنفر را بپردازد و یا کفارۀ او را به خدا تقدیم کند. <span class="verse-marker">۸</span>زیرا فدیۀ جان ایشان گرانبهاست و غیر قابل دسترسی. <span class="verse-marker">۹</span>هیچ کسی نمی‌تواند تا به ابد زنده بماند و فساد را نبیند. </p>
  <p>
    <span class="verse-marker">۱۰</span>زیرا می‌بیند که حکیمان می‌میرند و جاهلان و احمقان باهم هلاک می‌گردند و ثروت خود را برای دیگران ترک می‌کنند. <span class="verse-marker">۱۱</span>فکر دل ایشان این است که خانه‌های ایشان دائمی باشد و جایداد ایشان از یک نسل به نسل دیگر. آن‌ها برای اینکه خاطرۀ شان جاودانی باشد، نام خود را بر زمین‌های خود می‌گذارند. <span class="verse-marker">۱۲</span>لیکن انسان در شکوه خود باقی نمی‌ماند بلکه همچون حیوان جان می‌سپارد. </p>
  <p>
    <span class="verse-marker">۱۳</span>این راه ایشان، جهالت ایشان است و نیز سرنوشت بازماندگان ایشان که سخن آن‌ها را می‌پسندند. <span class="verse-marker">۱۴</span>مثل گوسفندان به طرف کشتارگار روانند و موت آن‌ها را شبانی می‌کند. صبحگاهان مردمان راستکار بر ایشان حکومت می‌کند و وجود شان در قبر پوسیده می‌شوند و خانۀ ابدی شان گور است. <span class="verse-marker">۱۵</span>اما خدا جان مرا از گور می‌رهاند زیرا که مرا به حضور خود می‌برد. </p>
  <p>
    <span class="verse-marker">۱۶</span>پس ترسان مباش، چون شخصی ثروتمند شود و جلال خانۀ او افزوده گردد! <span class="verse-marker">۱۷</span>زیرا چون بمیرد، چیزی از آن با خود نمی‌برد و جلالش او را همراهی نخواهد کرد. <span class="verse-marker">۱۸</span>البته تا وقتیکه زنده است خود را برکت‌یافته می‌داند و چون ثروتمند است مردم از او توصیف می‌کنند، <span class="verse-marker">۱۹</span>اما عاقبت می‌میرد و با اجداد خود می‌پیوندد و دیگر نور را تا به ابد نمی‌بیند. <span class="verse-marker">۲۰</span>انسانی که در شکوه است و فهم ندارد، همچون حیوان جان می‌سپارد. </p>
  <a id="c50"></a>
  <h2>مزمور پنجاهم </h2>
  <h3>عبادت واقعی </h3>
  <p class="psalm-description">(مزموری از آساف) </p>
  <p>
    <span class="verse-marker">۱</span>خدا، خداوند خدا سخن می‌گوید و همۀ مردم روی زمین را، از شرق تا غرب، فرا‌می‌خواند. <span class="verse-marker">۲</span>خدا در جلال خود از سهیون که کمال زیبایی است ظاهر شده است. <span class="verse-marker">۳</span>خدای ما می‌آید و سکوت نخواهد نمود. آتش سوزنده پیش روی او و طوفانِ شدید گرداگرد او می‌باشد. <span class="verse-marker">۴</span>او آسمان‌ها را از بالا و زمین را فرا‌می‌خواند تا قوم برگزیدۀ خود را داوری کند. <span class="verse-marker">۵</span>او می‌فرماید: «مقدسانِ مرا جمع کنید، که عهد را با من به قربانی بسته‌اند.» <span class="verse-marker">۶</span>آسمان‌ها از انصاف او خبر می‌دهند، زیرا خدا خود داور است. </p>
  <p>
    <span class="verse-marker">۷</span>«ای قوم برگزیدۀ من بشنو! و ای اسرائیل تا برایت شهادت دهم که خدا، خدای تو من هستم. <span class="verse-marker">۸</span>در مورد قربانی‌هایت تو را سرزنش نمی‌کنم و قربانی‌های سوختنی تو همواره در نظر من است. <span class="verse-marker">۹</span>گاوی از خانۀ تو نمی‌گیرم و نه بزی از آغل تو، <span class="verse-marker">۱۰</span>زیرا که تمامی حیوانات جنگل و رمه‌هائی که بر هزاران کوه می‌باشند، به من تعلق دارند. <span class="verse-marker">۱۱</span>همه پرندگان کوهها را می‌شناسم و جانوران صحرا متعلق به من هستند. <span class="verse-marker">۱۲</span>اگر گرسنه هم می‌بودم به تو نمی‌گفتم، زیرا که جهان و هرچه که در آن است متعلق به من است. <span class="verse-marker">۱۳</span>مگر من گوشت گاوها را می‌خورم و یا خون بزها را می‌نوشم؟ <span class="verse-marker">۱۴</span>قربانی واقعی تو، شکر و سپاس به خداست. به وعده‌های که به قادر مطلق داده‌ای وفا کن. <span class="verse-marker">۱۵</span>در روز تنگی مرا بخوان تا ترا نجات دهم و تو مرا ستایش کنی.» </p>
  <p>
    <span class="verse-marker">۱۶</span>اما خدا به شریر می‌فرماید: «ترا چه کار است که فرایض مرا بیان کنی و عهد مرا به زبان خود بیاوری؟ <span class="verse-marker">۱۷</span>چونکه تو از تأدیب نفرت داشته‌ای و کلام مرا پشت سر خود انداخته‌ای. <span class="verse-marker">۱۸</span>وقتی دزد را می‌بینی با او همراهی می‌کنی و با زناکاران همنشین هستی. <span class="verse-marker">۱۹</span>دهان خود را به شرارت باز می‌کنی و زبان تو حیله را اختراع می‌کند. <span class="verse-marker">۲۰</span>آماده هستی تا به ضد برادر خود سخن گویی و دربارۀ پسر مادر خویش غیبت کنی. <span class="verse-marker">۲۱</span>این را کردی و من چیزی نگفتم. پس گمان کردی که من هم مثل تو هستم. لیکن ترا سرزنش می‌کنم و این را به ترتیب پیش نظر تو می‌نهم. <span class="verse-marker">۲۲</span>ای کسانی که خدا را فراموش کرده‌اید، در این تفکر کنید! مبادا شما را بدرم و نجات‌دهنده‌ای نباشد. <span class="verse-marker">۲۳</span>هر که قربانی سپاسگزاری را بگذراند مرا احترام می‌نماید، و آنکه طریق خود را راست سازد، نجات را از طرف خدا می‌بیند.» </p>
  <a id="c51"></a>
  <h2>مزمور پنجاه و یکم </h2>
  <h3>طلب آمرزش </h3>
  <p class="psalm-description">(مزموری از داود. او این مزمور را وقتی نوشت که ناتان نبی نزد او آمد و او را به سبب زنا با بَتشِبَع، زن اوریا و کشتن خود اوریا سرزنش کرد) </p>
  <p>
    <span class="verse-marker">۱</span>ای خدا مطابق رحمت خود به من رحم فرما و مطابق شفقت بی‌پایانت گناهانم را محو ساز. <span class="verse-marker">۲</span>مرا از شرارتم کاملاً شست‌و‌شو ده و از گناهم مرا پاک کن. <span class="verse-marker">۳</span>من به نافرمانی خود اعتراف می‌کنم و گناهم همیشه در نظر من است. <span class="verse-marker">۴</span>به تو و به تو تنها گناه ورزیده و در نظر تو این بدی را کرده‌ام. پس کلام تو در مورد من راست و داوری تو علیه من عادلانه است. </p>
  <p>
    <span class="verse-marker">۵</span>من گناهکار بدنیا آمده‌ام و از همان لحظه‌ای که نطفه‌ام در رَحِم مادر بسته شد، گناه همراه من بوده است. <span class="verse-marker">۶</span>تو خواهان صداقت باطنی هستی، پس حکمت را در قلب من به من بیاموز. <span class="verse-marker">۷</span>مرا با بتۀ زوفا پاک کن تا طاهر شوم. مرا شست‌و‌شو کن تا از برف سفیدتر گردم. <span class="verse-marker">۸</span>خوشی و خرمی را به من بشنوان تا وجود شکسته‌ام دوباره به وجد آید. <span class="verse-marker">۹</span>روی خود را از گناهانم بپوشان و همۀ خطاهایم را محو کن. </p>
  <p>
    <span class="verse-marker">۱۰</span>ای خدا، دل پاک در من بیافرین و روح راستی را در باطنم تازه گردان. <span class="verse-marker">۱۱</span>مرا از حضور خود مران و روح قدوس خود را از من مگیر. <span class="verse-marker">۱۲</span>خوشی نجات را به من باز ده و روح مایل و مُطیع را در من ایجاد کن. <span class="verse-marker">۱۳</span>آنگاه طریق تو را به خطاکاران می‌آموزم و گناهکاران بسوی تو بر‌می‌گردند. <span class="verse-marker">۱۴</span>مرا از جُرم خون نجات ده! ای خدایی که خدای نجات من هستی! تا زبانم سرود عدالت ترا بسراید. <span class="verse-marker">۱۵</span>خداوندا، لبهایم را باز کن تا زبانم ستایش تو را بیان کند. </p>
  <p>
    <span class="verse-marker">۱۶</span>زیرا تو قربانی را دوست نداشتی، ورنه تقدیم می‌کردم. قربانی سوختنی را پسند نکردی. <span class="verse-marker">۱۷</span>قربانی‌ای مورد پسند خدا، روح شکسته است. خدایا، تو دل شکسته و فروتن را خوار نخواهی شمرد. </p>
  <p>
    <span class="verse-marker">۱۸</span>به رضامندی خود بر سهیون احسان فرما و دیوارهای اورشلیم را آباد کن. <span class="verse-marker">۱۹</span>آنگاه از قربانی‌های عدالت و قربانی‌های سوختنی راضی خواهی شد و بر قربانگاه تو گاوها را تقدیم خواهند کرد. </p>
  <a id="c52"></a>
  <h2>مزمور پنجاه و دوم </h2>
  <h3>سرنوشت شخص بدکار </h3>
  <p class="psalm-description">(قصیده‌ای داود. او این مزمور را در اعتراض به دشمن خود دواِغ ادومی نوشت. به اول‌سموئیل ۲۲ رجوع شود.) </p>
  <p>
    <span class="verse-marker">۱</span>ای متکبر چرا از بدی فخر می‌کنی؟ رحمت خدا همیشه پایدار است. <span class="verse-marker">۲</span>زبان تو ای حیله‌گر، مثل تیغ تیز، شرارت را اختراع می‌کند. <span class="verse-marker">۳</span>بدی را زیادتر از نیکویی دوست می‌داری و دروغ را بیشتر از راستگویی. <span class="verse-marker">۴</span>همۀ سخنان تباه‌کننده را دوست می‌داری، ای زبان فریبنده. </p>
  <p>
    <span class="verse-marker">۵</span>خدا نیز ترا برای همیشه نابود می‌کند. ترا از خانه‌ات ربوده و می‌راند و از زمین زندگان ریشه کن می‌سازد. <span class="verse-marker">۶</span>عادلان این را دیده، می‌ترسند و بر او می‌خندند: <span class="verse-marker">۷</span>«این شخص را ببینید که بر خدا توکل نکرد، بلکه متکی به ثروت سرشار خود بود و از بدی خویش خود را زورآور ساخت.» </p>
  <p>
    <span class="verse-marker">۸</span>اما من مثل درخت سرسبز زیتون در خانۀ خدا هستم و به رحمت خدا تا به ابد توکل می‌دارم. <span class="verse-marker">۹</span>تو را برای هر آنچه انجام داده‌ای تا به ابد شکر می‌گویم و امید من به نام تو است که در نزد مقدسان تو نیکوست. </p>
  <a id="c53"></a>
  <h2>مزمور پنجاه و سوم </h2>
  <h3>شرارت انسان </h3>
  <p class="psalm-description">(قصیده‌ای از داود، همچنین در مزمور چهاردهم) </p>
  <p>
    <span class="verse-marker">۱</span>احمق در دل خود می‌گوید: «خدائی نیست.» فاسد شده‌اند و به کارهای زشت دست می‌زنند و حتی یک نفر نیکوکار نیست. </p>
  <p>
    <span class="verse-marker">۲</span>خدا از آسمان بر بنی‌آدم می‌نگرد تا ببیند که آیا شخص دانا و خداجوئی وجود دارد. <span class="verse-marker">۳</span>همه گمراه و فاسد شده‌اند. نیکوکاری نیست، حتی یک نفر هم نیست. <span class="verse-marker">۴</span>آیا این بدکاران شعور ندارند که قوم برگزیدۀ خدا را مثل نان می‌خورند و نام خدا را یاد نمی‌کنند؟ <span class="verse-marker">۵</span>آنگاه سخت ترسان شدند، جایی که هیچ ترس نبود، زیرا خدا استخوانهای محاصره کنندۀ تو را پاشان می‌سازد. آن‌ها شرمنده می‌شوند زیرا خدا ایشان را رد نموده است. </p>
  <p>
    <span class="verse-marker">۶</span>ای کاش که نجات اسرائیل از سهیون بیاید. وقتی که خدا اسیران قوم برگزیدۀ خود را باز‌گرداند، یعقوب خوشی می‌کند و اسرائیل شادمان می‌شود. </p>
  <a id="c54"></a>
  <h2>مزمور پنجاه و چهارم </h2>
  <h3>دعای رهایی از شر دشمنان </h3>
  <p class="psalm-description">(قصیده‌ای از داود. او این مزمور را هنگامی نوشت که اهالی زیف می‌خواستند او را به دست شائول تسلیم کنند. به اول‌ سموئیل ۲۳:‌۱۹ و ۲۶:‌۱ رجوع شود.) </p>
  <p>
    <span class="verse-marker">۱</span>ای خدا به خاطر نام خود مرا نجات بده و به قوّت خویش بر من داوری نما. <span class="verse-marker">۲</span>ای خدا دعای مرا بشنو و سخنان زبانم را گوش بگیر، <span class="verse-marker">۳</span>زیرا بیگانگان بر علیه من برخاسته‌اند و مردمان ظالم قصد کشتن مرا دارند. آن‌ها خدا را در مد‌نظر خود ندارند. </p>
  <p>
    <span class="verse-marker">۴</span>اما خدا مددگار من است و خداوند از حفظ کنندگان جان من است. <span class="verse-marker">۵</span>بدی را بر دشمنان من بر‌می‌گرداند. به راستی خود آن‌ها را ریشه‌کن ساز. <span class="verse-marker">۶</span>با کمال خوشی و میل به پیشگاه تو قربانی‌ها تقدیم می‌کنم. نام تو را ای خداوند سپاس می‌گویم، زیرا که نیکوست. <span class="verse-marker">۷</span>چونکه از تمامی سختی‌ها مرا نجات داده و چشم من شکست دشمنانم را نگریسته است. </p>
  <a id="c55"></a>
  <h2>مزمور پنجاه و پنجم </h2>
  <h3>دعای کسی که دوستش به او خیانت کرده است </h3>
  <p class="psalm-description">(قصیده‌ای از داود) </p>
  <p>
    <span class="verse-marker">۱</span>ای خدا به دعای من گوش بده و وقتیکه به حضور تو زاری می‌کنم خود را از من پنهان مکن. <span class="verse-marker">۲</span>دعای مرا بشنو و مستجاب فرما، زیرا که فکرم پریشان است و ناله می‌کنم. <span class="verse-marker">۳</span>به سبب آواز دشمن و ظلم شریر. آن‌ها نسبت به من ظلم نموده و با خشم بر من جفا می‌کنند. <span class="verse-marker">۴</span>دل من در اندرونم می‌لرزد و وحشت مرگ مرا فرا‌گرفته است. <span class="verse-marker">۵</span>ترس و لرز به من وارد شده و وحشتی هولناک احاطه‌ام کرده است. <span class="verse-marker">۶</span>می‌گویم: «کاش مثل کبوتر بال می‌داشتم تا پرواز کرده و آرامی می‌یافتم. <span class="verse-marker">۷</span>پس به یک جای دوردست رفته و ساکن صحرا می‌شدم، <span class="verse-marker">۸</span>و بسوی پناهگاهی می‌شتافتم تا از باد تُند و طوفان شدید در امان باشم.» </p>
  <p>
    <span class="verse-marker">۹</span>ای خداوند شریران را چنان سراسیمه گردان که زبان یکدیگر را نفهمند، زیرا در شهر ظلم و جنگ می‌بینم. <span class="verse-marker">۱۰</span>شب و روز دیوارهایش را دور می‌زنند و شرارت و مزاحمت در شهر است. <span class="verse-marker">۱۱</span>فسق و فساد در میان آن است و جور و خیانت از کوچه‌هایش دور نمی‌شود. </p>
  <p>
    <span class="verse-marker">۱۲</span>اگر دشمن مرا ملامت می‌نمود، تحمل می‌کردم و یا اگر خصم من بر من سرافرازی می‌نمود، خود را از وی پنهان می‌ساختم، <span class="verse-marker">۱۳</span>اما تو بودی ای مرد نظیر من! ای یار خالص و دوست صدیق من. <span class="verse-marker">۱۴</span>که صحبتهای شیرین با هم می‌کردیم و یکجا در جمع مردم به عبادتگاه می‌رفتیم. <span class="verse-marker">۱۵</span>مرگ ناگهانی بر ایشان آید و زنده بگور فرو‌روند، زیرا شرارت در خانه‌های ایشان و در میان ایشان است. </p>
  <p>
    <span class="verse-marker">۱۶</span>اما من نزد خدا فریاد می‌کنم و خداوند مرا نجات می‌دهد. <span class="verse-marker">۱۷</span>شامگاهان و صبح و ظهر شکایت و ناله را سر می‌دهم و او آواز مرا می‌شنود. <span class="verse-marker">۱۸</span>جانم را از جنگی که بر من شده بود به سلامتی فدیه داده است، زیرا مخالفان من بسیار‌اند. <span class="verse-marker">۱۹</span>خدا که پادشاه ازلی است می‌شنود و آن‌ها را شکست می‌دهد، زیرا که ایشان اصلاح‌ناپذیر بوده و از خدا نمی‌ترسند. </p>
  <p>
    <span class="verse-marker">۲۰</span>دست خود را بر صلح‌اندیشان خویش دراز کرده و عهد خویش را شکسته است. <span class="verse-marker">۲۱</span>سخنان چرب و نرم در زبانش، لیکن جنگ در باطن او است. حرفهایش چرب‌تر از روغن، ولی مثل شمشیر تیز و بُران‌اند. </p>
  <p>
    <span class="verse-marker">۲۲</span>بار تمام تشویش‌های خود را به خداوند بسپار و او از تو حمایت می‌کند. او هرگز نمی‌گذارد که شخص عادل بیفتد. <span class="verse-marker">۲۳</span>تو ای خدا، مردمان خونریز و حیله‌گر را به قعر گودال نیستی سرنگون کن و عمر ایشان را کوتاه ساز. لیکن من بر تو توکل می‌کنم. </p>
  <a id="c56"></a>
  <h2>مزمور پنجاه و ششم </h2>
  <h3>توکل بر خدا </h3>
  <p class="psalm-description">(مزموری از داود، هنگامیکه توسط فلسطینی‌ها در جَت گرفتار شد.) </p>
  <p>
    <span class="verse-marker">۱</span>خدایا بر من رحم کن، زیرا که انسان مرا به شدت تعقیب می‌کند، تمامی روز با من جنگ کرده و مرا اذیت می‌نماید. <span class="verse-marker">۲</span>دشمنانم تمامی روز مرا به شدت تعقیب می‌کنند، زیرا بسیارند آنانی که با غرور بر ضد من می‌جنگند. <span class="verse-marker">۳</span>هنگامیکه ترسان شوم، به تو توکل خواهم داشت. <span class="verse-marker">۴</span>در خدا کلام او را ستایش می‌کنم. بر خدا توکل می‌کنم و نمی‌ترسم. انسان فانی به من چه می‌تواند کرد؟ </p>
  <p>
    <span class="verse-marker">۵</span>هر روز سخنان مرا منحرف می‌سازند و همه فکرهای ایشان دربارۀ من برای بدی است. <span class="verse-marker">۶</span>همگی همدست شده‌اند و در کمین من هستند. در هر قدم مرا تعقیب می‌کنند و قصد کشتنم را دارند. <span class="verse-marker">۷</span>آیا آن‌ها به سبب شرارت خود نجات خواهند یافت؟ ای خدا امت‌ها را در غضب خویش بینداز. <span class="verse-marker">۸</span>تو روزهای آوارگی مرا شمرده و حساب اشکهایم را می‌دانی و در دفترت ثبت کرده‌ای. <span class="verse-marker">۹</span>در آن روزی که خداوند را یاد کنم، دشمنانم بر‌می‌گردند و می‌گریزند. این را می‌دانم زیرا خدا با من است. <span class="verse-marker">۱۰</span>در خدا کلام او را ستایش می‌کنم. در خداوند کلام او را ستایش می‌کنم. <span class="verse-marker">۱۱</span>بر خدا توکل می‌کنم پس نمی‌ترسم. انسان فانی به من چه می‌تواند کرد؟ </p>
  <p>
    <span class="verse-marker">۱۲</span>ای خدا به وعده‌های که داده‌ام وفا می‌کنم و قربانی‌های شکرگزاری را در پیشگاه تو تقدیم می‌کنم. <span class="verse-marker">۱۳</span>زیرا که تو جان مرا از مرگ نجات دادی و پاهایم را از لغزیدن نگاه داشتی تا در نور حیات در حضور خدا راه روم. </p>
  <a id="c57"></a>
  <h2>مزمور پنجاه و هفتم </h2>
  <h3>دعای کمک </h3>
  <p class="psalm-description">(مزموری از داود، هنگامیکه از نزد شائول به مغاره فرار کرد) </p>
  <p>
    <span class="verse-marker">۱</span>ای خدا بر من رحم فرما، بر من رحم کن! زیرا جانم به تو پناه آورده و در سایۀ بالهای تو پناه برده‌ام تا این بلایا بگذرد. <span class="verse-marker">۲</span>نزد خدای قادر متعال زاری و دعا می‌کنم، نزد خدایی که همه چیز را برایم تمام می‌کند. <span class="verse-marker">۳</span>او برای نجات من از آسمان کمک می‌فرستد و آنهائی را که قصد نابودی مرا دارند ملامت می‌کند. خدا رحمت و راستی خود را خواهد فرستاد. <span class="verse-marker">۴</span>جانم را شیران درنده احاطه کرده‌اند. در میان شعله‌های آتش قرار دارم، یعنی مردمانی که دندانهای شان چون نیزه‌ها و تیرهاست و زبان شان مانند شمشیرِ بُرنده است. <span class="verse-marker">۵</span>ای خدا عظمت خود را در آسمان‌ها و جلالت را بر روی همۀ زمین آشکار ساز. </p>
  <p>
    <span class="verse-marker">۶</span>دامی در سر راه من قرار دادند و جانم افسرده گردید. چاهی پیش رویم کندند، اما خود شان در آن افتادند. </p>
  <p>
    <span class="verse-marker">۷</span>دل من مستحکم است. خدایا، دل من استوار است. من سرود خواهم خواند و تو را ستایش خواهم کرد. <span class="verse-marker">۸</span>ای جان من بیدار شو! ای چنگ و رباب بیدار شوید! من سپیده‌دم را بیدار می‌کنم. <span class="verse-marker">۹</span>ای خداوند تو را در میان امت‌ها سپاس می‌گویم و تو را در میان قوم‌ها ستایش می‌کنم، <span class="verse-marker">۱۰</span>زیرا رحمت تو تا آسمان‌ها عظیم است و راستی تو تا افلاک. <span class="verse-marker">۱۱</span>ای خدا عظمت خود را در آسمان‌ها و جلالت را بر روی همۀ زمین آشکار ساز. </p>
  <a id="c58"></a>
  <h2>مزمور پنجاه و هشتم </h2>
  <h3>مجازات مردم بدکار </h3>
  <p class="psalm-description">(سرودی از داود) </p>
  <p>
    <span class="verse-marker">۱</span>آیا حقیقتاً عدالت گنگ است، چنانچه شما سخن می‌گوئید؟ ای بنی‌آدم، آیا شما از روی راستی قضاوت می‌کنید؟ <span class="verse-marker">۲</span>شما در دلهای خود شرارت بعمل می‌آورید و با دستان تان بر روی زمین ظلم می‌کنید. <span class="verse-marker">۳</span>شریران از رَحِم منحرف هستند و دروغگویان از روز تولد گمراه. <span class="verse-marker">۴</span>ایشان را زهری است مثل زهر مار و مانند کفچه‌مارِ که گوشهای خود را می‌بندد <span class="verse-marker">۵</span>تا آواز افسونگران را نشنود، هر چند به مهارت افسون کند. </p>
  <p>
    <span class="verse-marker">۶</span>ای خدا دندانهای آن‌ها را در دهانشان بشکن. ای خداوند دندانهای شیرهای درنده را خُرد کن. <span class="verse-marker">۷</span>مثل آبی که در یک زمین خشک ناپدید می‌شود، آن‌ها محو شوند و چون تیرهای خود را بیندازند، بی‌اثر باشند. <span class="verse-marker">۸</span>مثل حلزونی باشند که در لعاب خود حل می‌گردد و مثل سِقط زن که روی روشنی را نمی‌بیند. <span class="verse-marker">۹</span>مثل خارهای باشند که قبل از آنکه دیگهای تان آتش آنرا احساس کنند، همۀ آن‌ها، چه تر و چه خشک، نابود می‌گردند. </p>
  <p>
    <span class="verse-marker">۱۰</span>شخص عادل چون انتقام را دید خوشنود می‌گردد و پاهای خود را در خون شریر می‌شوید. <span class="verse-marker">۱۱</span>آنگاه مردم می‌گویند: «یقیناً که پاداشی برای عادلان است و به یقین که خدائی هست که جهان را قضاوت می‌کند.» </p>
  <a id="c59"></a>
  <h2>مزمور پنجاه و نهم </h2>
  <h3>دعای محافظت </h3>
  <p class="psalm-description">(سرودی از داود، هنگامیکه شائول افراد خود را به خانۀ او فرستاد تا او را بکشند.) </p>
  <p>
    <span class="verse-marker">۱</span>ای خدای من، مرا از دشمنانم نجات بده و مرا از مخالفانم در پناه خود نگاه‌دار. <span class="verse-marker">۲</span>مرا از شریران خلاصی ده و از مردمان خونریز رهایی بخش. <span class="verse-marker">۳</span>زیرا آن‌ها برای کشتن من کمین کرده‌اند و زورآوران علیه من همدست شده‌اند. ای خداوند، بدون آنکه خطایی و یا گناهی را مرتکب شده باشم. <span class="verse-marker">۴</span>بدون تقصیر من آن‌ها می‌شتابند و خود را برای حمله آماده می‌کنند. پس برای کمک به من برخیز و حال مرا ببین. <span class="verse-marker">۵</span>ای خداوند، خدای قادر مطلق و ای خدای اسرائیل، برخیز و همۀ خداناشناسان را به جزای اعمال شان برسان و بر هیچیک از غدارانِ شریر شفقت مکن. <span class="verse-marker">۶</span>آن‌ها هر شب بر‌می‌گردند، مثل سگ قوله می‌کشند و در شهر گشت‌و‌گذار می‌کنند. <span class="verse-marker">۷</span>فریاد می‌زنند و تهدید و توهین می‌کنند. زبان شان مثل شمشیرِ بُران است و فکر می‌کنند: «کیست که بشنود؟» <span class="verse-marker">۸</span>اما تو ای خداوند، به آن‌ها می‌خندی و آن بت‌پرستان را مسخره می‌کنی. </p>
  <p>
    <span class="verse-marker">۹</span>ای خدا، ای قوّت من، چشم امید من بسوی تو است، زیرا تو پناهگاه من می‌باشی. <span class="verse-marker">۱۰</span>خدای من با رحمت خویش پیشاپیش من می‌رود. خدا شکست دشمنانم را به من نشان می‌دهد. <span class="verse-marker">۱۱</span>ایشان را به قتل مرسان، مبادا قوم من این را فراموش کنند. ایشان را به قوّت خود پراگنده ساخته، به زیر انداز، ای خداوند که سپر ما هستی! <span class="verse-marker">۱۲</span>به سبب گناهِ زبان و سخنان لبهای خود، در تکبر خویش گرفتار شوند. به خاطر لعنت و دروغی که می‌گویند، <span class="verse-marker">۱۳</span>آن‌ها را نابود کن، در غضب خود نابود کن تا نیست گردند و بدانند که خدا در یعقوب و تا دورترین نقاط دنیا سلطنت می‌کند. <span class="verse-marker">۱۴</span>آن‌ها هر شب بر‌می‌گردند، مثل سگ قوله می‌کشند و در شهر گشت‌و‌گذار می‌کنند. <span class="verse-marker">۱۵</span>برای خوراک به هر طرف پراگنده می‌شوند و سیر نشده، شب را بسر می‌برند. </p>
  <p>
    <span class="verse-marker">۱۶</span>اما من قوّت تو را می‌ستایم و هر صبح رحمت تو را با خوشی تمجید می‌کنم، زیرا تو قلعۀ بلند من هستی و در هنگام سختی پناهگاه من می‌باشی. <span class="verse-marker">۱۷</span>ای خدا، ای قوّت من، برای تو سرود ستایش می‌خوانم، زیرا تو قلعۀ بلند من هستی و خدای رحمت من. </p>
  <a id="c60"></a>
  <h2>مزمور شصتم </h2>
  <h3>دعا برای رهایی </h3>
  <p class="psalm-description">(سرودی از داود. او این مزمور را هنگامی نوشت که با لشکر سوری در جنگ بود و این همان جنگی بود که یوآب، سردار لشکر داود، دوازده هزار ادومی را در «درۀ نمک» از پای درآورد.) </p>
  <p>
    <span class="verse-marker">۱</span>ای خدا، تو ما را دور انداخته و پراگنده ساختی! خشمگین بودی، حال بسوی ما برگرد! <span class="verse-marker">۲</span>تو زمین را به لرزه آوردی و آن را شگافتی. شکستگی‌هایش را درست کن، زیرا لرزان گردیده است. <span class="verse-marker">۳</span>مشکلات زیادی را به قوم برگزیده‌ات نشان داده و شراب سرگردانی را به ما نوشانیدی. <span class="verse-marker">۴</span>عَلَمی به آنهائی که از تو می‌ترسند دادی تا آنرا برای راستی برافرازند. <span class="verse-marker">۵</span>تا محبوبان تو نجات یابند. به دست راست خود نجات ده و ما را مستجاب فرما. </p>
  <p>
    <span class="verse-marker">۶</span>خدا در قدوسیت خود سخن گفته است: «با خوشی فراوان شهر شکیم را تقسیم می‌کنم و وادی سوکوت را اندازه‌گیری می‌کنم. <span class="verse-marker">۷</span>سرزمین جلعاد و مَنَسّی به من تعلق دارد. افرایم کلاهخود سر من و یهودا عصای سلطنت من است. <span class="verse-marker">۸</span>سرزمین موآب را ظرف طهارت می‌گردانم، بر ادوم کفش خود را می‌اندازم و بر فلسطین فریاد پیروزی بر‌می‌آورم.» </p>
  <p>
    <span class="verse-marker">۹</span>کیست که مرا به شهر حصار‌دار ببرد؟ و کیست که مرا به ادوم راهنمائی کند؟ <span class="verse-marker">۱۰</span>مگر نه تو ای خدا که ما را دور انداخته و با لشکرهای ما نرفتی؟ <span class="verse-marker">۱۱</span>مرا در مقابل دشمن کمک فرما، زیرا معاونت از طرف انسان باطل است. <span class="verse-marker">۱۲</span>با کمک خدا پیروزی نصیب ما است و او دشمنان ما را پایمال می‌سازد. </p>
  <a id="c61"></a>
  <h2>مزمور شصت و یکم </h2>
  <h3>فریاد به حضور خدا </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خدا فریاد مرا بشنو و دعای مرا اجابت فرما! <span class="verse-marker">۲</span>از دورترین نقطۀ دنیا تو را می‌خوانم. هنگامیکه دلم از حال می‌رود، به تو رو می‌آورم، تا مرا به صخره‌ای که از من بلندتر است هدایت نمائی. <span class="verse-marker">۳</span>زیرا که تو پناهگاه من هستی و برج قوی‌ام در مقابل دشمن. <span class="verse-marker">۴</span>می‌خواهم که تا به ابد در خیمۀ حضور تو ساکن باشم و در سایۀ بالهای تو پناه ببرم. <span class="verse-marker">۵</span>زیرا تو ای خدا، وعده‌ای را که به تو داده‌ام شنیده‌ای و میراثی به من عطا کرده‌ای که به ترسندگان نام تو تعلق دارد. <span class="verse-marker">۶</span>به روزهای عمر پادشاه روزها خواهی افزود و سالهای او تا نسلها باقی خواهد ماند. <span class="verse-marker">۷</span>در حضور خدا خواهد نشست تا به ابد. رحمت و راستی را مهیا کن تا او را محافظت کنند. <span class="verse-marker">۸</span>پس نام تو را تا به ابد ستایش می‌کنم و هر روز به وعده‌های که داده‌ام وفا می‌کنم. </p>
  <a id="c62"></a>
  <h2>مزمور شصت و دوم </h2>
  <h3>اعتماد به حمایت خدا </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>جان من تنها نزد خدا آرامی می‌یابد، زیرا نجات من از جانب اوست. <span class="verse-marker">۲</span>تنها او صخره و نجات من است و پناهگاه من، پس هرگز لغزش نمی‌خورم. <span class="verse-marker">۳</span>تا به کی بر مردی هجوم می‌آورید و همگی تان می‌خواهید او را که مثل یک دیوار خمیده و شکسته است از بین ببرید؟ <span class="verse-marker">۴</span>آن‌ها فقط در فکر این هستند که او را از مقام‌اش سقوط دهند و دروغ را دوست می‌دارند. آن‌ها به زبان خود برکت می‌دهند ولی در دل خود لعنت می‌کنند. </p>
  <p>
    <span class="verse-marker">۵</span>ای جان من، تنها نزد خدا آرام یاب، زیرا امید من بر اوست. <span class="verse-marker">۶</span>تنها او صخره و نجات من است و پناهگاه من، پس لغزش نمی‌خورم. <span class="verse-marker">۷</span>نجات و عزت من بر خداست. صخرۀ قوّت من و پناه من در اوست. <span class="verse-marker">۸</span>ای قوم، همیشه به او توکل کنید و دلهای خود به حضور وی خالی نمائید، زیرا خدا پناهگاه ما است. </p>
  <p>
    <span class="verse-marker">۹</span>بنی‌آدم چه عادی باشد و چه مهم، در هر صورت ناچیز است. وقتی در ترازو وزن شود از هوا هم سبکتر است. <span class="verse-marker">۱۰</span>بر ظلم توکل نکنید، بر غارت افتخار نکنید و چون مال و دارائی تان افزوده شود دل به آن نبندید. <span class="verse-marker">۱۱</span>خدا یک بار گفته است و دو بار این را شنیده‌ام که قوّت از آن خداست. <span class="verse-marker">۱۲</span>ای خداوند، رحمت نیز از آن تو است، زیرا به هر کس مطابق اعمالش اجر و جزا می‌دهی. </p>
  <a id="c63"></a>
  <h2>مزمور شصت و سوم </h2>
  <h3>جان من تشنۀ توست </h3>
  <p class="psalm-description">(مزموری از داود، هنگامیکه در بیابان یهودیه بود.) </p>
  <p>
    <span class="verse-marker">۱</span>ای خدا، تو خدای من هستی. در سحر تو را می‌جویم. در زمینِ خشک و تشنه و بی‌آب، جان من تشنۀ تو است و تمام وجودم مشتاق تو. <span class="verse-marker">۲</span>در جایگاه مقدست تو را نگریستم تا قوّت و جلال تو را ببینم. <span class="verse-marker">۳</span>چونکه رحمت تو از خودِ زندگی بهتر است، پس لبهای من تو را ستایش می‌کند. <span class="verse-marker">۴</span>تا که زنده‌ام تو را شکر و سپاس خواهم گفت و دستهای خود را به نام تو بلند خواهم کرد. <span class="verse-marker">۵</span>جان من سیر می‌شود، چنانچه از غذای چرب و لذیذ و زبانم با خوشی تو را ستایش می‌کند. </p>
  <p>
    <span class="verse-marker">۶</span>وقتی که در بستر خود می‌روم، تو را یاد می‌کنم و در هنگام شب به تو می‌اندیشم. <span class="verse-marker">۷</span>زیرا تو مددگار من بوده‌ای و در سایۀ بالهای تو سرود شادمانی را می‌سرایم. <span class="verse-marker">۸</span>جان من جدا از تو نیست و دست راست تو از من حمایت می‌کند. </p>
  <p>
    <span class="verse-marker">۹</span>اما آنانی که قصد کشتنم را دارند، هلاک می‌گردند و در قعر جهنم فرو‌می‌روند. <span class="verse-marker">۱۰</span>آن‌ها با شمشیر کشته می‌شوند و طعمۀ شغالها می‌گردند. <span class="verse-marker">۱۱</span>اما پادشاه در خدا شادمانی می‌کند و هر کسی که نام خدا را اقرار کند سرفراز می‌شود، زیرا دهان دروغگویان بسته می‌گردد. </p>
  <a id="c64"></a>
  <h2>مزمور شصت و چهارم </h2>
  <h3>دعای حمایت از شر دشمنان </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خدا، آواز ناله و زاری مرا بشنو و حیاتم را از خوف دشمن نگاه‌دار. <span class="verse-marker">۲</span>در مقابل توطئۀ شریران و هیاهوی بدکاران از من محافظت کن. <span class="verse-marker">۳</span>آن‌ها زبان خود را چون شمشیر تیز کرده‌اند و مرا هدف تیر سخنان تلخ خود قرار داده‌اند. <span class="verse-marker">۴</span>از کمینگاه خود شخصِ بیگناه را نشانه می‌گیرند و ناگهان او را با تیر می‌زنند و نمی‌ترسند. <span class="verse-marker">۵</span>یکدیگر خود را در کارهای زشت تشویق می‌کنند، در خفا نقشه می‌کشند و دام می‌گسترند و می‌گویند: «چه کسی می‌تواند ما را ببیند؟» <span class="verse-marker">۶</span>کارهای بد را طرح می‌کنند و می‌گویند: «چه خوب سنجیدیم.» چه عمیق است فکر درون انسان و دل او. </p>
  <p>
    <span class="verse-marker">۷</span>اما خدا با تیرهای خود آن‌ها را می‌زند و جراحات ناگهانی را بر بدن شان وارد می‌کند. <span class="verse-marker">۸</span>زبان خودشان برای شان دام می‌شود و کسانی که آن‌ها را ببینند، با تمسخر سر خود را تکان می‌دهند. <span class="verse-marker">۹</span>آنگاه تمامی آدمیان ترسیده و کار خدا را بیان خواهند کرد و عمل او را خواهند فهمید. </p>
  <p>
    <span class="verse-marker">۱۰</span>شخص راستکار در خداوند خوشی کند و بر او توکل نماید! و همۀ عادلان خدا را ستایش کنند! </p>
  <a id="c65"></a>
  <h2>مزمور شصت و پنجم </h2>
  <h3>ستایش و شکرگزاری </h3>
  <p class="psalm-description">(مزمور و سرودی از داود) </p>
  <p>
    <span class="verse-marker">۱</span>ای خدا، ستایش در سهیون منتظر توست و وعده‌ها برای تو وفا خواهد شد. <span class="verse-marker">۲</span>ای که دعا را می‌شنوی، همۀ بشر نزد تو می‌آیند. <span class="verse-marker">۳</span>گناهان بر من سنگینی کرده است، اما تو تقصیرهای مرا کفاره می‌کنی. <span class="verse-marker">۴</span>خوشا به حال کسی که او را برگزیده و نزدیک به خود ساخته‌ای تا در پیشگاه تو ساکن شود. از برکات خانۀ تو و از قدوسیت عبادتگاه تو ما سیر می‌شویم. </p>
  <p>
    <span class="verse-marker">۵</span>ای خدایی که نجات ما هستی، با کارهای هیبتناک و عادلانه ما را جواب می‌دهی. تو مایۀ امید ساکنان سراسر جهان و دورترین بحر هستی. <span class="verse-marker">۶</span>کوهها را به قوّت خود برافراشته‌ای و کمر خود را به قدرت بسته‌ای. <span class="verse-marker">۷</span>تلاطم بحرها را آرام می‌گردانی، تلاطم امواج آن‌ها را و شورش امت‌ها را. <span class="verse-marker">۸</span>ساکنان سراسر جهان از کارهای عجیب تو ترسانند. تو باعث فریاد شادمانی از یک سوی جهان تا سوی دیگر آن هستی. </p>
  <p>
    <span class="verse-marker">۹</span>زمین را ملاقات کرده و سیراب می‌کنی و آنرا بسیار حاصلخیز می‌گردانی. نهر خدا از آب پُر است. غلۀ ایشان را تهیه می‌کنی و زمین را به این طور آماده می‌سازی: <span class="verse-marker">۱۰</span>کُردهایش را سیراب کرده و بلندی‌هایش را هموار می‌سازی. با باران فراوان آنرا شاداب نموده و نباتاتش را برکت می‌دهی. <span class="verse-marker">۱۱</span>به احسان تو محصولات تاج زمین گردیده و راههای تو فراوانی را ببار می‌آورد. <span class="verse-marker">۱۲</span>کشتزارهای صحرا نیز حاصلخیز شده و تپه‌ها با شادمانی استوار گردیده‌اند. <span class="verse-marker">۱۳</span>چمنزارها پُر از گله و رمه و وادی‌ها سرشار از غله هستند. همه از خوشی فریاد می‌زنند و سرود می‌سرایند. </p>
  <a id="c66"></a>
  <h2>مزمور شصت و ششم </h2>
  <h3>سرود شکرگزاری </h3>
  <p class="psalm-description">(سرود و مزمور) </p>
  <p>
    <span class="verse-marker">۱</span>ای تمامیِ روی زمین، خدا را آواز شادمانی دهید! <span class="verse-marker">۲</span>جلال نام او را بسرائید و در ستایش او، عظمت او را تمجید کنید. <span class="verse-marker">۳</span>به خدا بگوئید: «چه با هیبت‌اند کارهای تو! به سبب شدت قوّت تو دشمنانت از ترس در برابر تو سر تسلیم خم می‌کنند. <span class="verse-marker">۴</span>تمام روی زمین تو را پرستش کرده و تو را ستایش می‌کنند و نام تو را با سرود می‌ستایند.» </p>
  <p>
    <span class="verse-marker">۵</span>بیائید کارهای خدا را مشاهده کنید و ببینید که چه کارهای مهیبی را برای بنی‌آدم انجام داده است. <span class="verse-marker">۶</span>بحر را به خشکی تبدیل کرد و مردم با پای پیاده از میان آن عبور کردند. در آنجا ما از خدا خوشی کردیم. <span class="verse-marker">۷</span>در توانائی خود تا به ابد سلطنت می‌کند و چشمانش ناظر امت‌ها است. پس فتنه‌انگیزان بر ضد او قیام نکنند. <span class="verse-marker">۸</span>ای مردم جهان، خدای ما را متبارک خوانید و آواز ستایش او را بشنوانید. <span class="verse-marker">۹</span>او به جانهای ما حیات می‌بخشد و نمی‌گذارد که پاهای ما لغزش خورَد. </p>
  <p>
    <span class="verse-marker">۱۰</span>تو ای خدا، ما را آزمایش کردی و چون نقره‌ای که در کوره تصفیه می‌شود ما را پاک ساختی. <span class="verse-marker">۱۱</span>تو ما را به دام درآوردی و بار سنگینی را بر پشت‌های ما نهادی. <span class="verse-marker">۱۲</span>مردمان را بر سر ما مسلط ساختی و به آتش و آب درآمدیم. اما سرانجام ما را به یک جای آرام و پُر‌برکت آوردی. </p>
  <p>
    <span class="verse-marker">۱۳</span>به خانۀ تو با قربانی‌های سوختنی می‌آیم و به وعده‌های خود وفا می‌کنم. <span class="verse-marker">۱۴</span>وعده‌های که در ایام سختی، لبهای خود را بر آن‌ها گشودم و به زبان خود آوردم. <span class="verse-marker">۱۵</span>قربانی‌های سوختنی پرواری را نزد تو می‌گذرانم. گوساله‌ها و بزها را با دود قوچها ذبح می‌کنم. </p>
  <p>
    <span class="verse-marker">۱۶</span>ای همۀ خداترسان بیائید و بشنوید تا شما را از آنچه خدا برای جان من کرده است آگاه سازم. <span class="verse-marker">۱۷</span>با دهانم نزد او آواز خود را بلند کردم و سرود ستایش بر زبان من بود. <span class="verse-marker">۱۸</span>اگر شرارت را در دل خود نگه می‌داشتم، خداوند دعایم را نمی‌شنید. <span class="verse-marker">۱۹</span>اما خدا دعای مرا شنیده است و به آواز دعای من توجه فرموده. </p>
  <p>
    <span class="verse-marker">۲۰</span>متبارک باد خدا که دعای مرا رد نکرده و رحمت خویش را از من دریغ نداشته است. </p>
  <a id="c67"></a>
  <h2>مزمور شصت و هفتم </h2>
  <h3>سرود شکرگزاری </h3>
  <p class="psalm-description">(سرود و مزمور) </p>
  <p>
    <span class="verse-marker">۱</span>خدا بر ما رحم کند و ما را برکت دهد و نور روی خود را بر ما بتاباند، <span class="verse-marker">۲</span>ای خدا راه تو در جهان شناخته گردد و نجات تو بر جمیع امت‌ها. <span class="verse-marker">۳</span>ای خدا همۀ مردم تو را ستایش کنند و جمیع قوم‌ها تو را سپاس گویند. </p>
  <p>
    <span class="verse-marker">۴</span>امت‌ها خوشی کنند و سرود شادمانی بسرایند، زیرا قوم‌ها را به انصاف داوری نموده و امت‌های جهان را هدایت می‌کنی. <span class="verse-marker">۵</span>ای خدا قوم‌ها تو را ستایش کنند و جمیع قوم‌ها تو را سپاس گویند. <span class="verse-marker">۶</span>آنگاه زمین محصول خود را داده و خدا، خدای ما، ما را برکت می‌دهد. <span class="verse-marker">۷</span>خدا ما را برکت دهد و همۀ گوشه و کنار جهان از او بترسند. </p>
  <a id="c68"></a>
  <h2>مزمور شصت و هشتم </h2>
  <h3>سرود پیروزی </h3>
  <p class="psalm-description">(مزمور و سرودی از داود) </p>
  <p>
    <span class="verse-marker">۱</span>خدا برخیزد و دشمنانش پراگنده شوند و آنانی که از او نفرت دارند از حضورش بگریزند! <span class="verse-marker">۲</span>مثل دود که پراگنده می‌شود، ایشان را پراگنده ساز و چنانکه موم نزد آتش آب می‌شود، شریران نیز در حضور خدا هلاک گردند. <span class="verse-marker">۳</span>اما راستکاران شاد می‌شوند، در حضور خدا به وجد می‌آیند و به شادمانی خرسند می‌شوند. </p>
  <p>
    <span class="verse-marker">۴</span>برای خدا سرود بخوانید و نام او را بستائید. او را که بر ابر‌ها سوار است، جلال دهید. نام او خداوند است! در حضورش به وجد آئید. <span class="verse-marker">۵</span>پدر یتیمان و حامی بیوه زنان، خداست در جایگاه مقدس خود! <span class="verse-marker">۶</span>خدا بی‌کسان را جای و مسکن می‌دهد و اسیران را به آزادی بیرون می‌آورد. اما فتنه‌انگیزان در بیابان خشک و سوزان ساکن می‌گردند. </p>
  <p>
    <span class="verse-marker">۷</span>ای خدا، وقتی که پیشِ روی قوم برگزیده‌ات رفتی و هنگامیکه در بیابان خرامیدی، <span class="verse-marker">۸</span>زمین لرزان گردید و آسمان به حضور خدا بارید. کوه سینا نیز به حضور خدا، خدای اسرائیل به لرزه افتاد. <span class="verse-marker">۹</span>تو ای خدا باران نعمت‌ها بارانیدی تا میراثت را که از حال رفته بود استوار و شاداب گردانی. <span class="verse-marker">۱۰</span>قوم برگزیده‌ات در آن زمین ساکن شدند. تو ای خدا، از روی سخاوتمندی خویش برای نیازمندان تدارک دیده‌ای. </p>
  <p>
    <span class="verse-marker">۱۱</span>خداوند فرمان داد و گروه کثیر زنان این مژده را رساندند: <span class="verse-marker">۱۲</span>«پادشاهانِ لشکرها شکست خورده و فرار می‌کنند و زنی که در خانه مانده است، غنایم جنگ را تقسیم می‌کند. <span class="verse-marker">۱۳</span>آن‌ها یک وقتی در طویله می‌خوابیدند، اما اکنون خوشبخت و ثروتمند، مانند کبوتری که بالهایش نقره فام و پرهایش طلائیست، با زر و زیور تزئین شده‌اند. <span class="verse-marker">۱۴</span>وقتی که خداوند قادر مطلق پادشاهان را در آنجا پراگنده ساخت، مثل برف بود که بر کوهِ صلمون پاشان می‌گردد.» </p>
  <p>
    <span class="verse-marker">۱۵</span>کوه باشان متعلق به خداست. کوه باشان دارای قله‌های بلند است. <span class="verse-marker">۱۶</span>ای کوههای که قله‌های بلند دارید، چرا به کوهی که خدا آن را برای سکونت خود برگزیده است به نظر حسرت می‌نگرید؟ خداوند در آنجا تا به ابد ساکن خواهد بود. <span class="verse-marker">۱۷</span>عراده‌های جنگی خدا هزاران هزار است. خداوند در قدوسیت خود مثل کوهِ سینا در میان آنهاست. <span class="verse-marker">۱۸</span>به عالم بالا صعود فرموده و اسیران را به اسیری برده‌ای. آدمیان خود را به تو تقدیم کردند، حتی مردم متمرد نیز به تو تسلیم شدند تا تو خداوند، خدا در بین شان ساکن گردی. </p>
  <p>
    <span class="verse-marker">۱۹</span>شکر و سپاس باد بر خداوندی که هر روزه متحمل بارهای ما می‌شود و خدایی که نجات‌دهندۀ ما است. <span class="verse-marker">۲۰</span>خدا برای ما، خدای نجات است و خداوند، خدا رهانندۀ ما از مرگ. <span class="verse-marker">۲۱</span>اما خداوند سر دشمنان خود را می‌کوبد و سر آنهائی را که در گناه خود روان هستند. <span class="verse-marker">۲۲</span>خداوند فرمود: «من دشمنان تان را از قله‌های کوهِ باشان و از اعماق بحر بر‌می‌گردانم، <span class="verse-marker">۲۳</span>تا خون ایشان پایمال شما گردند و زبان سگهای تان نیز از آن‌ها حصۀ خود را بیابند.» </p>
  <p>
    <span class="verse-marker">۲۴</span>ای خدایی که پادشاه و خدای من هستی، همه دیده‌اند که چگونه به جایگاهِ مقدست داخل می‌شوی. <span class="verse-marker">۲۵</span>در پیشِ‌رو، خوانندگان می‌خرامند و در پشت سر، سازندگان و در وسط دوشیزگان دایره‌نواز. <span class="verse-marker">۲۶</span>خدا را در جماعت‌ها ستایش کنید. ای کسانی که از نسل اسرائیل هستید، خداوند را سپاس گوئید. <span class="verse-marker">۲۷</span>قبیلۀ بنیامین که کوچکترین قبیله‌ها است، اولتر و رهبران قبایل یهودا، زبولون و نفتالی به دنبال شان می‌آیند. <span class="verse-marker">۲۸</span>خدایت برای تو قوّت بخشیده است. ای خدا قدرت خود را چنانچه در گذشته به ما نشان دادی، آشکار گردان. <span class="verse-marker">۲۹</span>به خاطر عبادتگاه تو که در اورشلیم است، پادشاهان هدایا نزد تو می‌آورند. <span class="verse-marker">۳۰</span>حیوان وحشی نیزار را و اقوام دیگر را که مثل گله‌های گاو و گوساله‌ هستند، سرزنش کن تا با نقره‌های خود نزد تو گردن نهند. اقوامی را که جنگ را دوست می‌دارند، پراگنده ساز. <span class="verse-marker">۳۱</span>سروران از مصر می‌آیند و حبشه دستهای خود را به سوی خدا بلند می‌کند. </p>
  <p>
    <span class="verse-marker">۳۲</span>ای ممالک جهان برای خدا سرود بخوانید. برای خداوند سرود ستایش بسرائید. <span class="verse-marker">۳۳</span>برای او که از ازل بر تخت ملکوتی خود در آسمان جلوس فرموده است، سرود بخوانید. <span class="verse-marker">۳۴</span>او آواز خود را می‌دهد، آوازی که پُر قوّت است. <span class="verse-marker">۳۵</span>خدا را در قوّت او بستائید. قوم اسرائیل از شکوه و جلال او برخوردار هستند و عظمت او در آسمان‌ها دیده می‌شود. <span class="verse-marker">۳۶</span>ای خدا چه هیبتناک هستی در جایگاه مقدس خویش! خدای اسرائیل قوم برگزیدۀ خود را قوّت و توانائی می‌بخشد. متبارک باد خدا! </p>
  <a id="c69"></a>
  <h2>مزمور شصت و نهم </h2>
  <h3>طلب کمک از خدا </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>خدایا مرا نجات ده! زیرا آبها نزدیک است نَفَسِ مرا بگیرد. <span class="verse-marker">۲</span>در لجن‌زار عمیق فرو‌رفته‌ام، جایی که نمی‌توان ایستاد. در آب‌های عمیق افتاده‌ام و سیلاب مرا احاطه کرده است. <span class="verse-marker">۳</span>از فریاد خود خسته شده‌ام. گلویم خشک و چشمانم از انتظار خدای من تار گردیده است. <span class="verse-marker">۴</span>آنانی که بی‌سبب از من نفرت دارند، از موهای سرم زیادتر‌اند و آنهائی که قصد نابودی مرا دارند، قوی و نیرومند هستند. پس آنچه را که از کسی نگرفته بودم، از من مطالبه می‌کنند. </p>
  <p>
    <span class="verse-marker">۵</span>ای خدا، تو حماقت مرا می‌دانی و گناهانم از تو مخفی نیست. <span class="verse-marker">۶</span>ای خداوند، خدای قادر مطلق، منتظرین تو به سبب من خجل نشوند. ای خدای اسرائیل، آنهائی که طالب تو هستند، به خاطر من رسوا نگردند. <span class="verse-marker">۷</span>زیرا به خاطر تو متحمل تمسخر مردم شده و رسوایی روی مرا پوشیده است. <span class="verse-marker">۸</span>نزد برادرانم مثل یک اجنبی شده‌ام و خانواده‌ام مرا به نظر یک بیگانه می‌بینند. </p>
  <p>
    <span class="verse-marker">۹</span>غیرت عبادتگاه تو مرا خورده، و ملامت‌های ملامت کنندگان تو بر من روی آورده است. <span class="verse-marker">۱۰</span>هنگامیکه با روزه و اشک جان خود را فروتن ساختم، آن‌ها مرا مسخره کردند. <span class="verse-marker">۱۱</span>وقتی برای توبه نمد پوشیدم، نزد ایشان ضرب‌المثل گردیدم. <span class="verse-marker">۱۲</span>مردم کوچه و بازار بر ضد من حرف می‌زنند و میگساران دربارۀ من سرود می‌خوانند. <span class="verse-marker">۱۳</span>اما من ای خداوند، در پیشگاه تو در وقت مناسب دعا می‌کنم. ای خدا، در کثرت رحمانیت خود و به خاطر حقیقتِ نجات خود دعای مرا مستجاب کن. <span class="verse-marker">۱۴</span>مرا از لجن‌زار خلاصی ده تا غرق نشوم و از نفرت‌کنندگانم و از عمق آبها نجات پیدا کنم. <span class="verse-marker">۱۵</span>مگذار که سیل آبها مرا بپوشاند و یا عمق‌ها مرا ببلعد و گودال نیستی مرا در دهان خود فرو‌برد. <span class="verse-marker">۱۶</span>ای خداوند مرا مستجاب فرما، زیرا رحمت تو نیکوست و از روی رحمت بی‌کرانت به من توجه فرما. <span class="verse-marker">۱۷</span>روی خود را از این بنده‌ات مپوشان، زیرا در سختی قرار دارم. مرا به زودی مستجاب فرما. <span class="verse-marker">۱۸</span>به من نزدیک شده، بهای آزادی‌ام را بپرداز و مرا از دست دشمنانم نجات ده. </p>
  <p>
    <span class="verse-marker">۱۹</span>تو خواری، رسوایی و خجالت مرا دانسته و جمیع دشمنانم را می‌بینی. <span class="verse-marker">۲۰</span>رسوایی دلم را شکسته است و به شدت بیمار شده‌ام. خواهان شفقت بودم، ولی دلسوزی نبود و منتظر تسلی‌دهندگان بودم، اما نیافتم. <span class="verse-marker">۲۱</span>مرا برای خوراک زردآب دادند و چون تشنه بودم مرا سرکه نوشانیدند. <span class="verse-marker">۲۲</span>پس دسترخوان شان و همچنان آسایش آن‌ها، برای شان دام گردد. <span class="verse-marker">۲۳</span>چشمان شان تار گردند تا نبینند و کمرهای شان را همواره لرزان گردان. <span class="verse-marker">۲۴</span>خشم خود را بر آن‌ها بریز و در آتش غضب خود ایشان را بسوزان. <span class="verse-marker">۲۵</span>خانه‌های شان ویران گردد و در خیمه‌های شان هیچکس ساکن نشود. <span class="verse-marker">۲۶</span>زیرا کسی را که تو زده‌ای زجر می‌دهند و دربارۀ دردهای آنانی که تو مجروح شان کرده‌ای، باهم سخن می‌گویند. <span class="verse-marker">۲۷</span>پس گناه به گناه ایشان بیفزا و عدالت تو شامل حال شان نگردد. <span class="verse-marker">۲۸</span>از دفتر حیات محو شوند و در شمار راستکاران محسوب نگردند. </p>
  <p>
    <span class="verse-marker">۲۹</span>اما من، مسکین و دردمند هستم، پس ای خدا، نجات تو مرا سرافراز سازد. <span class="verse-marker">۳۰</span>آنگاه نام خدا را با سرود ستایش نموده و عظمت او را با شکرگزاری بیان می‌کنم. <span class="verse-marker">۳۱</span>این است که خداوند را خشنود می‌سازد، زیادتر از قربانی‌های گاو و گوساله. <span class="verse-marker">۳۲</span>اشخاص فروتن این را دیده و شادمان می‌شوند. ای کسانی که جویای خدا هستید، دل شما زنده گردد. <span class="verse-marker">۳۳</span>زیرا خداوند دعای نیازمندان را می‌شنود و اسیران خود را از یاد نمی‌برد. </p>
  <p>
    <span class="verse-marker">۳۴</span>آسمان و زمین او را سپاس گویند و همچنان بحرها و هر چه که در آن‌ها حرکت دارند. <span class="verse-marker">۳۵</span>زیرا خدا سهیون را نجات می‌دهد و شهرهای یهودا را آباد می‌کند تا قوم برگزیدۀ او در آنجا سکونت نموده و مالک آن گردد. <span class="verse-marker">۳۶</span>فرزندان آن‌ها وارث آن می‌گردند و کسانی که نام او را دوست دارند، در آن ساکن خواهند گردید. </p>
  <a id="c70"></a>
  <h2>مزمور هفتادم </h2>
  <h3>دعای کمک </h3>
  <p class="psalm-description">(مزموری از داود به جهت یادگاری) </p>
  <h4>(همچنان در مزمور ۴۰:‌۱۳‌-‌۱۷) </h4>
  <p>
    <span class="verse-marker">۱</span>خدایا، برای نجات من شتاب کن! ای خداوند برای کمک به من تعجیل فرما! <span class="verse-marker">۲</span>آنهائی که قصد جانم را دارند، خجل و شرمنده گردند و کسانی که بدخواه من هستند، خجل و سرافگنده شوند. <span class="verse-marker">۳</span>آنانی که مرا مسخره می‌کنند، به سبب خجالت خویش رسوا گردند. <span class="verse-marker">۴</span>اما همۀ کسانی که جویای تو هستند، در تو خوشی و شادمانی کنند. آنهائی که بخاطر نجات خود شکرگزار‌اند، همیشه بگویند: «خدا بزرگ است.» <span class="verse-marker">۵</span>اما من مسکین و محتاج هستم. خدایا، برای من تعجیل کن، زیرا تو مددگار و نجات‌دهندۀ من هستی. پس ای خداوند، تأخیر مکن. </p>
  <a id="c71"></a>
  <h2>مزمور هفتاد و یکم </h2>
  <h3>دعای شخص پیر </h3>
  <p>
    <span class="verse-marker">۱</span>به تو ای خداوند پناه می‌آورم، پس تا به ابد شرمنده نخواهم شد. <span class="verse-marker">۲</span>به عدالت خود مرا آزاد کن و رهایی ده. دعایم را بشنو و مرا نجات ده. <span class="verse-marker">۳</span>برای من صخرۀ سکونت باش تا همه وقت به آن پناه برم. تو به نجات من امر فرموده‌ای، زیرا صخره و قلعۀ من تو هستی. <span class="verse-marker">۴</span>خدای من، مرا از دست شریران و از چنگ اشخاص بدکار و ظالم رهایی ده. <span class="verse-marker">۵</span>زیرا ای خداوند، خدای متعال تو امید من هستی و از طفولیت بر تو توکل داشته‌ام. <span class="verse-marker">۶</span>پیش از تولدم تو خدای من و از رَحِم مادر تو پناهگاهِ من بوده‌ای. پس تو را پیوسته ستایش می‌کنم. </p>
  <p>
    <span class="verse-marker">۷</span>برای مردم زیادی نشانه‌ای عجیب شده‌ام، لیکن تو پناهگاه قوی من هستی. <span class="verse-marker">۸</span>دهانم از ستایش تو پُر است و تمام روز جلال تو را بیان می‌کند. <span class="verse-marker">۹</span>در زمان پیری مرا از خود دور مکن و در وقت ناتوانی مرا ترک منما. <span class="verse-marker">۱۰</span>زیرا دشمنانم بر‌ضد من سخن می‌گویند و تعقیب‌کنندگانم قصد جانم را دارند. <span class="verse-marker">۱۱</span>آن‌ها می‌گویند: «خدا او را ترک کرده است، پس او را تعقیب نموده و دستگیر کنید، زیرا که رهاننده‌ای نیست.» </p>
  <p>
    <span class="verse-marker">۱۲</span>ای خدا از من دور مشو و ای خدای من، به یاری من بشتاب. <span class="verse-marker">۱۳</span>دشمنان جانم رسوا و نابود شوند و آنانی که برای ضرر من در تلاش هستند، با شرمندگی و رسوایی پوشیده گردند. <span class="verse-marker">۱۴</span>اما چشم امید من پیوسته بسوی تو است و بیشتر از پیش تو را ستایش خواهم کرد. <span class="verse-marker">۱۵</span>زبانم عدالت تو را بیان می‌کند و نجات تو را تمامیِ روز. اگر چه حد و قیاس آنرا نمی‌دانم. <span class="verse-marker">۱۶</span>در توانائی خداوند، خدای قادر مطلق خواهم رفت و فقط از عدالت تو خبر می‌دهم. </p>
  <p>
    <span class="verse-marker">۱۷</span>ای خدا، از طفولیتم مرا تعلیم داده‌ای و تا به اکنون کارهای شگفت‌انگیز تو را اعلام کرده‌ام. <span class="verse-marker">۱۸</span>پس ای خدا، مرا حتی در زمان پیری و مو‌سفیدی نیز ترک نکن. تا بتوانم این نسل را از قدرت تو خبر دهم و همۀ نسل‌های آینده را از توانائی تو. <span class="verse-marker">۱۹</span>ای خدا، عدالت تو تا به آسمان‌ها می‌رسد. تو کارهای عظیم انجام داده‌ای. خدایا، مانند تو کیست؟ <span class="verse-marker">۲۰</span>ای که تنگی‌های بسیار و سخت را به ما نشان داده‌ای، رجوع کرده، باز ما را زنده خواهی ساخت و برگشته ما را از اعماق زمین بر‌خواهی‌آورد. <span class="verse-marker">۲۱</span>مرا بیشتر از پیش سرافراز خواهی نمود و برگشته، مرا تسلی خواهی بخشید. <span class="verse-marker">۲۲</span>پس من نیز راستی تو را، ای خدای من، با نغمۀ چنگ ستایش می‌کنم و به تو ای قدوس اسرائیل با نوای رباب سرود خواهم خواند. <span class="verse-marker">۲۳</span>لبهایم وقتیکه برای تو سرود می‌خوانم، بسیار خوشی خواهد کرد و جانم نیز که آنرا فدیه داده‌ای. <span class="verse-marker">۲۴</span>زبانم نیز تمامی روز عدالت تو را ذکر می‌کند، زیرا آنانی که برای ضرر من در تلاش بودند، شرمنده و رسوا گردیدند. </p>
  <a id="c72"></a>
  <h2>مزمور هفتاد و دوم </h2>
  <h3>دعائی برای پادشاه </h3>
  <p class="psalm-description">(مزموری از سلیمان) </p>
  <p>
    <span class="verse-marker">۱</span>ای خدا، انصاف خود را به پادشاه ده و عدالت خود را به پسر پادشاه! <span class="verse-marker">۲</span>تا او قوم برگزیدۀ تو را به عدالت داوری کند و مسکینان تو را با انصاف. <span class="verse-marker">۳</span>آنگاه کوهها برای قوم برگزیده‌ات سلامتی بار‌می‌آورند و تپه‌ها نیز در عدالت. <span class="verse-marker">۴</span>باشد که او به داد مسکینان قوم برسد، فقیران را نجات دهد و ظالمان را سرکوب کند. <span class="verse-marker">۵</span>تا زمانی که آفتاب باقی است و ماه هست، آن‌ها از تو خواهند ترسید از یک نسل تا نسل دیگر. <span class="verse-marker">۶</span>او مثل بارانی خواهد بود که بر علف‌زار می‌بارد و مانند بارش‌های که زمین را سیراب می‌کند. <span class="verse-marker">۷</span>در دوران او عادلان رشد خواهند کرد و تا زمانی که ماه هست، کثرت سلامتی خواهد بود. </p>
  <p>
    <span class="verse-marker">۸</span>ساحۀ قلمرو او از بحر تا بحر و از دریای فرات تا دورترین نقطۀ جهان خواهد بود. <span class="verse-marker">۹</span>به حضور وی، ساکنین بیابان به زانو درآمده و دشمنان او به خاک می‌افتند. <span class="verse-marker">۱۰</span>پادشاهان ترشیش و جزایر هدایا خواهند آورد و پادشاهان سِبا و سِبا به او جزیه خواهند داد. <span class="verse-marker">۱۱</span>تمام پادشاهان او را تعظیم خواهند کرد و جمیع امت‌ها او را بندگی خواهند نمود. <span class="verse-marker">۱۲</span>وقتی شخص فقیر از او کمک بخواهد، او را نجات خواهد داد و همچنان مسکینی را که چاره‌سازی ندارد. <span class="verse-marker">۱۳</span>بر ضعیفان و نیازمندان دلسوزی می‌کند و جان مسکینان را نجات می‌دهد. <span class="verse-marker">۱۴</span>آن‌ها را از ظلم و ستم می‌رهاند، زیرا خون ایشان در نظر وی گرانبها است. </p>
  <p>
    <span class="verse-marker">۱۵</span>عمر پادشاه دراز باد و از طلای سِبا به او داده شود. پیوسته برای وی دعا شود و برکات خدا همواره شامل حالش باشد. <span class="verse-marker">۱۶</span>زمین و کوهها پُر از غله و محصول فراوان باشند. مثل لبنان سرشار از میوه و با ثمر گردند. همان طوری که چمن‌ها پُر از علف و سبزه هستند، شهرهایش نیز پُر‌نفوس باشند. <span class="verse-marker">۱۷</span>نام او تا ابد پاینده باد و اسم او همچون آفتاب عالمگیر باشد. آدمیان در او با یکدیگر برکت ببینند و جمیع امت‌های زمین او را متبارک خوانند. </p>
  <p>
    <span class="verse-marker">۱۸</span>متبارک باد خداوند خدای متعال، خدای اسرائیل! که فقط او کارهای شگفت‌انگیز انجام می‌دهد. <span class="verse-marker">۱۹</span>تا به ابد متبارک باد نام پُر‌جلال او! تمامی زمین از جلال او پُر گردد. آمین! آمین! </p>
  <p>
    <span class="verse-marker">۲۰</span>دعاهای داود، پسر یسی در اینجا خاتمه یافت. </p>
  <h3>کتاب سوم </h3>
  <p class="section-range">(مزامیر ۷۳‌-‌۸۹) </p>
  <a id="c73"></a>
  <h2>مزمور هفتاد و سوم </h2>
  <h3>عدالت خدا </h3>
  <p class="psalm-description">(مزموری از آساف) </p>
  <p>
    <span class="verse-marker">۱</span>یقیناً که خدا برای اسرائیل نیکوست، او برای آنانی که پاک‌دل هستند نیکوست. <span class="verse-marker">۲</span>اما من، نزدیک بود که پاهایم از راه منحرف شود و قدم‌هایم لغزش خورد، <span class="verse-marker">۳</span>زیرا بر اشخاص متکبر و شریر حسد بردم وقتی سلامتی شان را دیدم. <span class="verse-marker">۴</span>آن‌ها تا زمان مرگ با هیچ تکلیفی درگیر نشده و قوی و سالم بوده‌اند. <span class="verse-marker">۵</span>مثل مردم دیگر در زحمت نیستند و مانند اشخاص دیگر با سختی روبرو نشده‌اند. <span class="verse-marker">۶</span>بنابراین گردن ایشان با غرور آراسته است و ظلم مثل لباس آن‌ها را می‌پوشاند. <span class="verse-marker">۷</span>چشمان شان به خاطر چاقی آن‌ها نزدیک است که از حدقه بیرون رود و به نسبت خیالات دل خود همیشه بلند‌پروازی می‌کنند. <span class="verse-marker">۸</span>مردم را تحقیر می‌کنند، حرفهای بد می‌زنند و سخنان ظلم‌آمیز را مغرورانه بر زبان می‌آورند. <span class="verse-marker">۹</span>دهان شان بر ضد آسمان باز است و زبان شان در جهان گردش می‌کند. <span class="verse-marker">۱۰</span>قوم برگزیدۀ خدا هم بدنبال آن‌ها می‌روند و آب‌های فراوان به ایشان نوشانیده می‌شود. <span class="verse-marker">۱۱</span>حتی می‌گویند: «خدا چگونه بداند و آیا خدای متعال علم دارد؟» <span class="verse-marker">۱۲</span>مردمان بدکار را ببینید، زندگی آرام دارند و ثروت شان روز بروز زیادتر می‌شود. </p>
  <p>
    <span class="verse-marker">۱۳</span>پس آیا من بیهوده دل خود را پاک ساخته و دستهای خود را از گناه دور داشته‌ام؟ <span class="verse-marker">۱۴</span>تمام روز در زحمت بوده و هر صبح تنبیه می‌گردم. <span class="verse-marker">۱۵</span>اگر من واقعاً آن حرفها را می‌زدم، البته در برابر قوم برگزیدۀ تو خیانتکار محسوب می‌شدم. <span class="verse-marker">۱۶</span>چون فکر کردم که این را بفهمم، در نظرم دشوار آمد. <span class="verse-marker">۱۷</span>تا که به قدسهای خدا داخل شدم. آنگاه دانستم که عاقبت و سرنوشت بدکاران چه است. <span class="verse-marker">۱۸</span>تو آن‌ها را در جاهای لغزنده قرار داده‌ای تا در ویرانی سقوط کنند. <span class="verse-marker">۱۹</span>آن‌ها ناگهان به هلاکت رسیده و تباه می‌شوند. عاقبتِ زندگی آن‌ها ترس‌آور و وحشتناک است. <span class="verse-marker">۲۰</span>همان طوریکه خوابِ انسان بعد از بیدار شدن محو می‌گردد، همچنین تو ای خداوند وقتی برخیزی، تصورات آن‌ها را ناچیز می‌شماری. </p>
  <p>
    <span class="verse-marker">۲۱</span>در آن وقت که دل من تلخ شده و در باطن خود دل‌ریش بودم، <span class="verse-marker">۲۲</span>همچو یک جاهل و بی‌معرفت و مثل یک حیوان نزد تو گردیدم. <span class="verse-marker">۲۳</span>با وصف این همه من دایماً با تو هستم و تو دست مرا گرفته‌ای. <span class="verse-marker">۲۴</span>موافق صلاحدید خود مرا هدایت می‌کنی و بعد مرا در حضور پُر‌جلال خود می‌رسانی. <span class="verse-marker">۲۵</span>کیست برای من در آسمان؟ غیر از تو هیچ چیزی را در زمین نیز نمی‌خواهم. <span class="verse-marker">۲۶</span>هر چند بدنم فرسوده و دلم ضعیف گردد، اما خدا صخرۀ دلم و تا ابد همه چیز من است. <span class="verse-marker">۲۷</span>کسانی که از تو دورند، هلاک می‌گردند و آنانی را که به تو بی‌وفایی و خیانت می‌کنند، نابود خواهی ساخت. <span class="verse-marker">۲۸</span>اما من، چقدر خوب است که همیشه به خدا نزدیک باشم. به خداوند متعال توکل کرده‌ام تا همۀ کارهای او را بیان کنم. </p>
  <a id="c74"></a>
  <h2>مزمور هفتاد و چهارم </h2>
  <h3>دعا برای رهایی </h3>
  <p class="psalm-description">(قصیده‌ای از آساف) </p>
  <p>
    <span class="verse-marker">۱</span>خدایا، چرا ما را برای همیشه ترک کرده‌ای و خشم تو بر ما که گوسفندان چراگاه تو هستیم، افروخته شده است؟ <span class="verse-marker">۲</span>قومی را بیاد آور که از ایام قدیم برای خود خریده‌ای و آن‌ها را فدیه کرده‌ای تا قوم برگزیدۀ تو شوند. این کوه سهیون را بیاد آور که در آن ساکن بوده‌ای. <span class="verse-marker">۳</span>بسوی خرابه‌های دائمی آن قدم بردار، زیرا دشمن هر چه را که در عبادتگاهِ تو بود، خراب کرده است. <span class="verse-marker">۴</span>دشمنانت در عبادتگاهِ مقدس تو فریاد می‌زنند و بیرق‌های خود را به نشانۀ پیروزی در آنجا برپا می‌نمایند. <span class="verse-marker">۵</span>مثل کسانی به نظر می‌رسند که تبرها را برای قطع کردن درختان جنگل بلند می‌کنند. <span class="verse-marker">۶</span>آن‌ها تمام نقش و نگار تراشیدۀ عبادتگاه را با تبرها و چکش‌ها خراب می‌کنند. <span class="verse-marker">۷</span>عبادتگاهِ مقدس تو را آتش زده‌اند و مسکن نام تو را با خاک یکسان نموده و بی‌حرمت کرده‌اند. <span class="verse-marker">۸</span>در دل خود می‌گویند: «ما آن‌ها را بکلی نابود می‌کنیم.» پس تمام جاهای مقدس خدا را در سرزمین سوزانیده‌اند. <span class="verse-marker">۹</span>علامات تو را دیگر نمی‌بینیم و از انبیاء هم یک نفر باقی نمانده است. در بین ما هیچکس نیست که بداند این وضع تا چه وقت دوام می‌کند. <span class="verse-marker">۱۰</span>ای خدا، دشمن تا به کی ملامت خواهد کرد؟ و آیا او تا به ابد نام تو را بی‌حرمت خواهد نمود؟ <span class="verse-marker">۱۱</span>چرا دست راست خود را از ما دریغ داشته‌ای؟ پس قدرت خود را ظاهر ساخته و ایشان را نابود کن. </p>
  <p>
    <span class="verse-marker">۱۲</span>خدا از قدیم پادشاه من است. او با معجزات بر روی زمین نجات را نمایان ساخته است. <span class="verse-marker">۱۳</span>تو به قوّت خود آب بحر را از هم جدا کردی و سر نهنگ‌ها را در آبها شکستی. <span class="verse-marker">۱۴</span>همچنین سر لِویاتان، یعنی جانور بحری، را کوبیده و او را خوراک جانوران بیابان ساختی. <span class="verse-marker">۱۵</span>تو چشمه‌ها و جویها را به جریان آوردی و نهرهای دائمی را خشک گردانیدی. <span class="verse-marker">۱۶</span>روز به تو تعلق دارد و شب نیز. آفتاب و مهتاب را تو در جاهای شان قرار داده‌ای. <span class="verse-marker">۱۷</span>تمام حدود زمین را تو تعیین کرده‌ای. تابستان و زمستان را تو ایجاد کرده‌ای. </p>
  <p>
    <span class="verse-marker">۱۸</span>ای خداوند این را بیاد آور که چسان دشمن تمسخر می‌کند و چگونه مردم جاهل نام تو را بی‌حرمت می‌نماید. <span class="verse-marker">۱۹</span>جانِ فاختۀ خود را به جانور وحشی مسپار و این قوم رنجدیده‌ات را تا به ابد فراموش مکن. <span class="verse-marker">۲۰</span>عهدی را که بسته‌ای بیاد آور، زیرا مردم ظالم در هر گوشۀ تاریک کمین کرده و زمین را از ظلم پُر ساخته‌اند. <span class="verse-marker">۲۱</span>مگذار که مظلومان رسوا گردند. مسکینان و نیازمندان نام تو را ستایش کنند. <span class="verse-marker">۲۲</span>ای خدا، برخیز و حقانیت خود را پابرجا کن و بیاد آور که چگونه احمق تمام روز تو را تمسخر می‌کند. <span class="verse-marker">۲۳</span>فریاد دشمنان خود را فراموش مکن و غوغای مخالفین خود را که همواره بلند می‌شود. </p>
  <a id="c75"></a>
  <h2>مزمور هفتاد و پنجم </h2>
  <h3>خداوند داور حقیقی است </h3>
  <p class="psalm-description">(مزمور و سرودی از آساف) </p>
  <p>
    <span class="verse-marker">۱</span>خدایا، تو را ستایش می‌کنیم و تو را سپاس می‌گوئیم! زیرا نام تو به ما نزدیک است و مردم کارهای عجیب تو را بیان می‌کنند. </p>
  <p>
    <span class="verse-marker">۲</span>خداوند می‌فرماید: «هنگامیکه به وقت معین برسم، با عدالت داوری خواهم کرد. <span class="verse-marker">۳</span>اگرچه زمین و همۀ ساکنین آن در حال ذوب‌شدن هم باشند، من ارکان آنرا استوار نگاه می‌دارم. <span class="verse-marker">۴</span>به متکبران می‌گویم که مغرور نباشند و شریران به قدرت خود نبالند، <span class="verse-marker">۵</span>بلند‌پروازی نکنند و از روی سرکشی سخنان تکبرآمیز نگویند.» <span class="verse-marker">۶</span>زیرا سرافرازی نه از شرق، نه از غرب و نه از بیابان و نه از کوهها می‌آید، <span class="verse-marker">۷</span>بلکه تنها خدا داور است. او است که یکی را سرافراز و دیگری را سرافگنده می‌سازد. </p>
  <p>
    <span class="verse-marker">۸</span>در دست خداوند کاسه‌ای است که مملو از شراب تلخِ آمیخته با غضب او است. او آنرا می‌ریزد و همۀ شریران جهان باید تا آخرین قطره از آن بنوشند. <span class="verse-marker">۹</span>اما من تا به ابد اعلام کرده و برای خدای یعقوب سرود ستایش می‌خوانم. <span class="verse-marker">۱۰</span>شاخ افتخار شریران تماماً بریده شده، اما قدرت راستکاران برافراشته خواهد شد. </p>
  <a id="c76"></a>
  <h2>مزمور هفتاد و ششم </h2>
  <h3>خدا پیروز است </h3>
  <p class="psalm-description">(مزمور و سرودی از آساف) </p>
  <p>
    <span class="verse-marker">۱</span>خدا در یهودا معروف است و نام او در اسرائیل عظیم! <span class="verse-marker">۲</span>خیمۀ اوست در شالیم و مسکن او در سهیون. <span class="verse-marker">۳</span>او در آنجا تیرهای آتشین را شکست و همچنان سپر و شمشیر و جنگ را. <span class="verse-marker">۴</span>تو پُر‌جلال و شکوهمند هستی، بیشتر از کوههای مهیب. <span class="verse-marker">۵</span>شجاعترین مردان دشمن در آنجا تاراج شده و به خواب ابدی فرو‌رفتند و دست خود را دیگر بلند کرده نتوانستند. <span class="verse-marker">۶</span>از توبیخ تو ای خدای یعقوب، سواران و اسپها به خواب گران فرو‌رفتند. </p>
  <p>
    <span class="verse-marker">۷</span>اما تو مهیب هستی، تنها تو! در حین غضبت کیست که در حضور تو بایستد؟ <span class="verse-marker">۸</span>از آسمان داوری را شنوانیدی. جهان بترسید و خاموش گردید، <span class="verse-marker">۹</span>هنگامیکه خدا برای داوری برخاست تا مسکینان جهان را نجات دهد. <span class="verse-marker">۱۰</span>خشم انسان تو را سپاس خواهد گفت و کمر بازماندگان خشم را می‌بندی. </p>
  <p>
    <span class="verse-marker">۱۱</span>به خداوند خدای خود وعده دهید و به آن وفا کنید. همۀ آن‌ها که گرداگرد او هستند، برای او که مهیب است هدایا تقدیم کنند. <span class="verse-marker">۱۲</span>روحیۀ فرمانروایان را می‌شکند و پادشاهان جهان را به وحشت می‌اندازد. </p>
  <a id="c77"></a>
  <h2>مزمور هفتاد و هفتم </h2>
  <h3>تسلی در روز پریشانی </h3>
  <p class="psalm-description">(مزموری از آساف) </p>
  <p>
    <span class="verse-marker">۱</span>آواز من بسوی خداست و فریاد می‌کنم. بسوی خدا فریاد می‌کنم و او مرا خواهد شنید. <span class="verse-marker">۲</span>در روز پریشانیِ خود خداوند را طلب کردم. در شب نیز دست من برای دعا بلند شده و خسته نگردید و جان من تسلی را ترجیح نداد. <span class="verse-marker">۳</span>خدا را بیاد می‌آورم و می‌نالم. تفکر می‌کنم و روح من حیران می‌گردد. <span class="verse-marker">۴</span>چشمانم را بیدار نگه داشتی و از پریشانی حرفی زده نمی‌توانم. <span class="verse-marker">۵</span>به روزگار گذشته فکر می‌کنم و سالهای قدیم را بیاد می‌آورم. <span class="verse-marker">۶</span>سرود شبانۀ خود را بیاد می‌آورم. در دل خود تفکر می‌کنم و روح من جوینده است. <span class="verse-marker">۷</span>آیا خداوند تا به ابد ترک می‌کند و دیگر هرگز راضی نخواهد شد؟ <span class="verse-marker">۸</span>آیا رحمت او برای همیشه زایل شده و عهد او تا به ابد باطل گردیده است؟ <span class="verse-marker">۹</span>آیا خدا شفقت خود را از یاد برده و رحمت‌های خود را در غضب بازداشته است؟ <span class="verse-marker">۱۰</span>پس گفتم این درد من است که دست راست خدای متعال با من مثل قدیم نیست. <span class="verse-marker">۱۱</span>در کارهای خداوند تفکر می‌کنم. بلی، اعمال شگفت‌انگیز تو را که از قدیم است به یاد می‌آورم. <span class="verse-marker">۱۲</span>دربارۀ جمیع کارهای تو می‌اندیشم و در صنعت‌های تو تفکر می‌کنم. </p>
  <p>
    <span class="verse-marker">۱۳</span>ای خدا، طریق تو در قدوسیت است. کیست خدای بزرگ مثل تو، ای خدا؟ <span class="verse-marker">۱۴</span>تو خدائی هستی که کارهای عجیب می‌کنی. تو قدرت خود را به همۀ اقوام جهان معروف گردانیده‌ای. <span class="verse-marker">۱۵</span>قوم برگزیدۀ خود را به بازوی خود رهانیده‌ای، یعنی اولادۀ یعقوب و یوسف را. <span class="verse-marker">۱۶</span>آبها تو را دید، ای خدا، آبها تو را دیده به لرزه آمد و عمق آبها نیز سخت آشفته و لرزان گردید. <span class="verse-marker">۱۷</span>از ابر‌ها باران بارید، در آسمان رعد پدید آمد و تیرهای برق تو از هر طرف به جهیدن شروع کردند. <span class="verse-marker">۱۸</span>صدای رعد تو در گِردباد بود و نورِ برق، جهان را روشن ساخت و زمین آشفته و لرزان گردید. <span class="verse-marker">۱۹</span>طریق تو در موجهای بحر است و راههای تو در آب‌های فراوان، اما آثار تو را نمی‌توان دانست. <span class="verse-marker">۲۰</span>قوم برگزیدۀ خود را مانند یک چوپان رهبری و به‌دست موسی و هارون هدایت نمودی. </p>
  <a id="c78"></a>
  <h2>مزمور هفتاد و هشتم </h2>
  <h3>خدا و قوم برگزیدۀ او </h3>
  <p class="psalm-description">(قصیده‌ای از آساف) </p>
  <p>
    <span class="verse-marker">۱</span>ای قوم من به تعلیمات من گوش دهید و به سخنان دهانم گوش فرا‌دهید. <span class="verse-marker">۲</span>دهان خود را به مَثَل‌ها باز خواهم کرد و چیزهای را شرح خواهم داد که از بنای عالم مخفی بوده است، <span class="verse-marker">۳</span>چیزهای که شنیده و دانسته‌ایم و پدران ما برای ما بیان کرده‌اند. <span class="verse-marker">۴</span>ما هم آن‌ها را از فرزندان ایشان پنهان نخواهیم کرد. ستایشات خداوند را و قدرت او و معجزات شگفت‌انگیزی را که او کرده است، برای نسل‌های آینده بیان می‌کنیم. <span class="verse-marker">۵</span>خداوند شهادتی در یعقوب برپا داشت و احکامی در اسرائیل وضع کرد و پدران ما را امر فرمود که آن‌ها را به فرزندان خود تعلیم دهند، <span class="verse-marker">۶</span>تا نسل آینده آن‌ها را بدانند و فرزندانی که در آینده متولد می‌گردند نیز برخاسته و آن‌ها را به فرزندان خود بیان نمایند. <span class="verse-marker">۷</span>و ایشان به خدا توکل نمایند و اعمال خدا را فراموش نکنند بلکه احکام او را اطاعت کنند. <span class="verse-marker">۸</span>تا مثل پدران خود نسل سرکش و فتنه‌انگیز نشوند که دل شان با خدا راست نبود و نه روح ایشان بسوی خدا وفادار. </p>
  <p>
    <span class="verse-marker">۹</span>مردم افرایم با وجودیکه با تیر و کمان مسلح بودند، در روز جنگ فرار کردند. <span class="verse-marker">۱۰</span>پیمان خدا را نگاه نداشتند و مطابق احکام او عمل نکردند. <span class="verse-marker">۱۱</span>کارهای خداوند را فراموش کردند و معجزاتی را که او به ایشان ظاهر کرده بود. <span class="verse-marker">۱۲</span>در برابر چشمان پدران شان در سرزمین مصر و صوعَن، کارهای شگفت‌انگیزی بعمل آورد. <span class="verse-marker">۱۳</span>آب بحر را دو شق کرده، ایشان را عبور داد و آبها را مانند دیوار برپا داشت. <span class="verse-marker">۱۴</span>در روز آن‌ها را در زیر سایۀ ابر و هنگام شب با نور آتش هدایت می‌نمود. <span class="verse-marker">۱۵</span>در بیابان صخره‌ها را بشگافت و آب فراوان، مثل آبی که از عمق‌ها به‌دست می‌آید، به آن‌ها فراهم نمود. <span class="verse-marker">۱۶</span>آب از صخره‌ها فوران کرد و مثل نهرها جاری شد. <span class="verse-marker">۱۷</span>با وجود همۀ اینها، بار دیگر نسبت به او گناه ورزیدند و در برابر خدای متعال در بیابان آشوب برپا کردند. <span class="verse-marker">۱۸</span>در دلهای خود خداوند را امتحان کردند، زیرا از او برای ارضای نفس خود غذا خواستند. <span class="verse-marker">۱۹</span>بر ضد خدا حرف می‌زدند و می‌گفتند: «آیا خدا می‌تواند در این بیابان سفره‌ای برای ما تهیه کند؟ <span class="verse-marker">۲۰</span>بلی، دیدیم که او صخره را زد و آبها روان شد و نهرها جاری گردید، پس آیا می‌تواند نان را نیز بدهد و گوشت برای قوم برگزیدۀ خود حاضر سازد؟» </p>
  <p>
    <span class="verse-marker">۲۱</span>وقتی خداوند این را شنید، غضبناک شد و آتش در یعقوب شعله‌ور شد و خشم بر اسرائیل افروخته گردید، <span class="verse-marker">۲۲</span>زیرا به خدا ایمان نداشته و به قدرت نجات‌بخش او اعتماد نکردند. <span class="verse-marker">۲۳</span>پس ابر‌ها را از بالا امر فرمود و دریچه‌های آسمان را گشود. <span class="verse-marker">۲۴</span>آنگاه «مَنّا» را بر ایشان بارانید تا بخورند و غلۀ آسمان را به ایشان بخشید. <span class="verse-marker">۲۵</span>مردمان از غذای فرشتگان خوردند و آذوقۀ فراوان داشتند. <span class="verse-marker">۲۶</span>باد شرقی را در آسمان وزانید و با قدرت خود باد جنوبی را آورد. <span class="verse-marker">۲۷</span>گوشت را برای شان مثل غبار فرستاد یعنی پرندگان را مانند ریگ دریا. <span class="verse-marker">۲۸</span>او آنرا در بین خیمه‌ها و اطراف اقامتگاه شان فرود آورد. <span class="verse-marker">۲۹</span>همگی خوردند و سیر شدند و آنچه که نفس شان آرزو داشت، به آن‌ها داده شد. <span class="verse-marker">۳۰</span>ایشان از طمع خود دست‌بردار نبوده و غذای دهن را هنوز فرو‌نبرده بودند، <span class="verse-marker">۳۱</span>که غضب خدا بر ایشان شعله‌ور گردیده، تنومندان شان را کشت و جوانان اسرائیل را هلاک ساخت. </p>
  <p>
    <span class="verse-marker">۳۲</span>با وجود این همه، آن‌ها دست از گناه نکشیدند و به معجزات او ایمان نیاوردند. <span class="verse-marker">۳۳</span>بنابران او کاری کرد که روزهای شان در بیهودگی گذشت و سال‌های شان در وحشت و ترس. <span class="verse-marker">۳۴</span>هنگامیکه عده‌ای از آنها را کشت، بقیه به خدا رو آورده، توبه نمودند و حضور او را طلبیدند. <span class="verse-marker">۳۵</span>آن‌ها به یاد آوردند که خدا صخرۀ ایشان و خدای متعال رهانندۀ ایشان است. <span class="verse-marker">۳۶</span>اما با دهان خود به او چاپلوسی کردند و با زبان خویش به او دروغ گفتند، <span class="verse-marker">۳۷</span>زیرا که دل ایشان با او راست نبود و به عهد وی وفادار نماندند. <span class="verse-marker">۳۸</span>اما او از روی رحمت خود گناه ایشان را بخشیده، آن‌ها را هلاک نساخت بلکه بارها از غضب خود برگشته و تمامیِ خشم خود را ظاهر نکرد. <span class="verse-marker">۳۹</span>و بیاد آورد که آن‌ها بشر هستند و مثل بادی که می‌وزد و بر‌نمی‌گردد. </p>
  <p>
    <span class="verse-marker">۴۰</span>آن‌ها به مراتب در بیابان در مقابل او سرکشی نمودند و در صحرا او را رنجانیدند. <span class="verse-marker">۴۱</span>بارها او را امتحان کردند و به قدوسِ اسرائیل بی‌حرمتی نمودند. <span class="verse-marker">۴۲</span>قدرت او را به خاطر نداشتند، روزی که ایشان را از دشمن رهانیده بود، <span class="verse-marker">۴۳</span>که چگونه نشانه‌های خود را در مصر ظاهر ساخت و معجزات خود را در دیار صوعَن. <span class="verse-marker">۴۴</span>دریاها و نهرهای شان را به خون تبدیل کرد، طوریکه آب برای نوشیدن نداشتند. <span class="verse-marker">۴۵</span>انواع حشرات نیشدار را فرستاد که آن‌ها را گزیدند و بقه‌ها که به آن‌ها آسیب رسانیدند. <span class="verse-marker">۴۶</span>کِشت و زراعت شان را بوسیلۀ کرمها تلف کرد. محصول زحمت شان را خوراک ملخ‌ها ساخت. <span class="verse-marker">۴۷</span>تاکستان ایشان را با ژاله خراب کرد و درختان انجیر شان را با ژاله‌های بزرگ. <span class="verse-marker">۴۸</span>رمه و گلۀ شان را به ژاله سپرد و مواشی شان را به شعله‌های برق. <span class="verse-marker">۴۹</span>آتش خشم خود را بر ایشان فرستاد، یعنی غضب و خشم شدید و مصیبت را با فرشتگان هلاکت. <span class="verse-marker">۵۰</span>غضب خود را جاری ساخت و جان ایشان را از موت نرهانید، بلکه به مرض کشندۀ وبا تسلیم نمود. <span class="verse-marker">۵۱</span>همۀ نخست‌زادگان مصریان را کشت و اولباری‌های قوّت ایشان را در خیمه‌های حام. </p>
  <p>
    <span class="verse-marker">۵۲</span>آنگاه قوم برگزیدۀ خود را مثل گوسفندان از مصر بیرون آورد و ایشان را در بیابان همچون گله‌ای رهنمایی نمود. <span class="verse-marker">۵۳</span>ایشان را در امنیت رهبری کرد تا نترسند، اما بحر دشمنان شان را در کام خود فرو‌برد. <span class="verse-marker">۵۴</span>بعد ایشان را به سرزمین مقدس خود آورد، به این کوهی که با قدرت دست راست خود حاصل کرده بود. <span class="verse-marker">۵۵</span>امت‌ها را پیش روی ایشان بیرون راند و مُلک شان را با ریسمان تقسیم نموده و قبایل اسرائیل را در خیمه‌های ایشان ساکن گردانید. <span class="verse-marker">۵۶</span>لیکن آن‌ها بازهم خدای متعال را امتحان کردند، به او آشوب برپا کردند و شهادات او را نگاه نداشتند. <span class="verse-marker">۵۷</span>ایشان برگشته، مانند پدران خود خیانت ورزیدند و مثل کمان نادرست، منحرف شدند. <span class="verse-marker">۵۸</span>با ساختن بتخانه‌ها در جاهای بلند خشم او را برافروختند و با پرستش بتهای خویش غیرت او را به هیجان آوردند. <span class="verse-marker">۵۹</span>چون خدا این را شنید، غضبناک گردید و از اسرائیل به شدت متنفر گردید. <span class="verse-marker">۶۰</span>پس خیمۀ شیلو را ترک نمود، آن خیمه‌ای که جای سکونت را که در میان آدمیان برپا ساخته بود. <span class="verse-marker">۶۱</span>به دشمنان موقع داد تا صندوق پیمان را که نشانۀ قدرت او بود، به اسیری برند و جلال خود را به‌دست ایشان سپرد. <span class="verse-marker">۶۲</span>قوم برگزیدۀ خود را به شمشیر تسلیم نمود و بر میراث خود غضبناک گردید. <span class="verse-marker">۶۳</span>جوانان آن‌ها را در آتش هلاک ساخت و دوشیزگان شان بی‌شوهر ماندند. <span class="verse-marker">۶۴</span>کاهنان شان با شمشیر بقتل رسیدند و بیوه‌های شان امکان عزاداری را نداشتند. </p>
  <p>
    <span class="verse-marker">۶۵</span>سرانجام خداوند مثل کسی که بیدار شده و مانند شخص نیرومندی که از باده سرخوش گردیده است، <span class="verse-marker">۶۶</span>دشمنان خود را به عقب راند و برای همیشه خجل و سرکوب ساخت. <span class="verse-marker">۶۷</span>خانوادۀ یوسف را رد کرد و قبیلۀ افرایم را نپذیرفت، <span class="verse-marker">۶۸</span>بلکه قبیلۀ یهودا و کوه سهیون را که دوست می‌داشت، برگزید. <span class="verse-marker">۶۹</span>او در آنجا عبادتگاه خود را مثل کوههای بلند و مثل زمین که استوار و همیشه پایدار است، بنا کرد. <span class="verse-marker">۷۰</span>بندۀ خود، داود را برگزید و او را از آغل‌های گوسفندان گرفت. <span class="verse-marker">۷۱</span>او را از عقب میش‌های شیری آورد تا قوم برگزیدۀ او یعقوب و میراث او اسرائیل را چوپانی کند. <span class="verse-marker">۷۲</span>پس داود ایشان را با صداقت دل چوپانی نمود و با مهارت دست هدایت کرد. </p>
  <a id="c79"></a>
  <h2>مزمور هفتاد و نهم </h2>
  <h3>دعا برای رهایی قوم </h3>
  <p class="psalm-description">(مزموری از آساف) </p>
  <p>
    <span class="verse-marker">۱</span>ای خدا، امت‌ها به سرزمین تو داخل شده، عبادتگاه مقدس تو را بی‌حرمت ساختند و اورشلیم را به خرابه‌ای تبدیل نمودند. <span class="verse-marker">۲</span>اجساد بندگانت را خوراک مرغان هوا ساختند و گوشت بدن خادمانت را به حیوانات وحشی دادند. <span class="verse-marker">۳</span>خون شان را در کوچه‌های اورشلیم مثل آب ریختند و کسی نبود که آن‌ها را دفن کند. <span class="verse-marker">۴</span>نزد همسایگان خود خوار شده و پیش اطرافیان خود رسوا و مسخره گردیده‌ایم. </p>
  <p>
    <span class="verse-marker">۵</span>تا کی ای خداوند، تا به ابد خشمناک می‌باشی؟ تا کی غیرت تو مثل آتش افروخته خواهد ماند؟ <span class="verse-marker">۶</span>غضب خود را بر سر اقوامی که تو را نمی‌شناسند بریز و بر ممالکی که نام تو را نمی‌خوانند. <span class="verse-marker">۷</span>زیرا که بنی‌یعقوب را بلعیده و محل سکونت شان را ویران کرده‌اند. </p>
  <p>
    <span class="verse-marker">۸</span>گناهان اجداد ما را به حساب ما میاور. رحمت‌های تو بزودی پیش روی ما آید، زیرا که بسیار خوار شده‌ایم. <span class="verse-marker">۹</span>ای خدا، ای نجات‌دهندۀ ما، به خاطر جلال نام خود ما را یاری فرما و ما را نجات ده و به خاطر نام خود گناهان ما را بیامرز. <span class="verse-marker">۱۰</span>چرا امت‌ها گویند که خدای ایشان کجاست؟ بگذار که پیش چشمان ما، انتقام خونِ ریخته‌شدۀ بندگانت بر امت‌ها معلوم شود. </p>
  <p>
    <span class="verse-marker">۱۱</span>نالۀ اسیران به حضور تو برسد و بر‌حسب عظمت قدرت خود آنانی را که به مرگ سپرده شده‌اند، نجات ده. <span class="verse-marker">۱۲</span>ای خداوند، به همسایگان ما که به تو بی‌حرمتی کرده‌اند، جزای هفت چندان برسان. <span class="verse-marker">۱۳</span>آنگاه ما که قوم برگزیدۀ تو و گوسفندان چراگاه تو هستیم، تا ابد از تو شکرگزار بوده و نسل اندر نسل ستایش تو را بیان خواهیم کرد. </p>
  <a id="c80"></a>
  <h2>مزمور هشتادم </h2>
  <h3>دعا برای احیای قوم </h3>
  <p class="psalm-description">(مزموری از آساف) </p>
  <p>
    <span class="verse-marker">۱</span>ای چوپانِ اسرائیل بشنو! ای که قبیلۀ یوسف را مانند گلۀ گوسفند راهنمائی می‌کنی! ای که بر فراز کروبیان یعنی فرشتگانِ مقرب، جلوس فرموده‌ای، در جلال و شکوه، خود را نمایان کن! <span class="verse-marker">۲</span>حضور خود را به قبایل افرایم، بنیامین و مَنَسّی بنما، قدرتت را آشکار کن و برای نجات ما بیا. <span class="verse-marker">۳</span>ای خدا ما را دوباره احیاء کن و نور چهرۀ خود را بر ما بتابان تا نجات یابیم. </p>
  <p>
    <span class="verse-marker">۴</span>ای خداوند، خدای قادر مطلق، تا به کی بر قوم برگزیدۀ خویش غضبناک خواهی بود و دعای بندگانت را نمی‌شنوی؟ <span class="verse-marker">۵</span>خوراک ایشان را اشک و اندوه ساختی و جام لبریز سرشک را به آن‌ها نوشانیدی. <span class="verse-marker">۶</span>ما را مورد تمسخر همسایگان ما ساخته‌ای و دشمنان ما به ما می‌خندند. <span class="verse-marker">۷</span>ای خدای قادر مطلق، ما را دوباره احیاء کن و نور چهرۀ خود را بر ما بتابان تا نجات یابیم. </p>
  <p>
    <span class="verse-marker">۸</span>تو قوم برگزیده‌ات را همچون تاکِ انگوری از مصر بیرون آوردی، امت‌ها را بیرون راندی و در جای ایشان آنرا غرس نمودی. <span class="verse-marker">۹</span>اطراف آنرا وسعت دادی، پس خوب ریشه دوانیده و زمین را پُر ساخت. <span class="verse-marker">۱۰</span>کوهها به سایۀ آن پوشانیده شد و سروهای آزاد تو با شاخه‌هایش. <span class="verse-marker">۱۱</span>شاخه‌های خود را تا به بحر و تا دریای فرات پهن نمود. <span class="verse-marker">۱۲</span>پس چرا دیوارهایش را شکسته‌ای که هر رهگذری آن را می‌چیند؟ <span class="verse-marker">۱۳</span>گرازهای جنگل آن را ویران می‌کنند و حیوانات صحرا آنرا می‌خورند. </p>
  <p>
    <span class="verse-marker">۱۴</span>ای خدای قادر مطلق، بسوی ما برگرد، از آسمان نظر انداز و ببین و از این تاک تفقد نما، <span class="verse-marker">۱۵</span>از این نهالی که دست راست تو نشانده است و از آن پسری که برای خویشتن قوی ساخته‌ای! <span class="verse-marker">۱۶</span>چون مثل هیزم در آتش سوخته شده و از خشم روی تو تباه گردیده‌اند! <span class="verse-marker">۱۷</span>پس دست تو بر مرد دست راست تو باشد و بر پسر انسان که او را برای خود قوی ساخته‌ای. <span class="verse-marker">۱۸</span>آنگاه هیچگاهی از تو رو بر‌نخواهیم‌گشتاند. ما را زنده نگهدار تا نام تو را بخوانیم. <span class="verse-marker">۱۹</span>ای خداوند، خدای قادر مطلق، ما را دوباره احیاء کن و نور چهرۀ خود را بر ما بتابان تا نجات یابیم. </p>
  <a id="c81"></a>
  <h2>مزمور هشتاد و یکم </h2>
  <h3>سرود عید </h3>
  <p class="psalm-description">(مزموری از آساف) </p>
  <p>
    <span class="verse-marker">۱</span>فریاد خوشی را سر دهید برای خدایی که قوّت ماست و آواز شادمانی را برای خدای یعقوب! <span class="verse-marker">۲</span>سرود بسرائید و دایره را به صدا آورید و آهنگی دلنواز با چنگ و رباب بنوازید. <span class="verse-marker">۳</span>با نوای شیپور، ماه نو، شب چهارده و عیدها را تجلیل کنید، <span class="verse-marker">۴</span>زیرا که این فریضه‌ای است در اسرائیل و فرمانی است از جانب خدای یعقوب. <span class="verse-marker">۵</span>این را شهادتی تعیین فرمود بر یوسف، هنگامیکه بر ضد مصر بیرون رفت. در آنجا آوازی را به زبانی ناآشنا شنیدم که می‌گفت: </p>
  <p>
    <span class="verse-marker">۶</span>«من بار سنگین را از دوش او برداشتم و دستهای او را از کارهای شاقه آزاد کردم. <span class="verse-marker">۷</span>در هنگام سختی استدعا نمودی و تو را رهانیدم. از میان رعد و برق تو را اجابت کرده و در کنار آب مریبه آزمایش نمودم.» </p>
  <p>
    <span class="verse-marker">۸</span>«ای قوم برگزیدۀ من بشنو، به تو هوشدار می‌دهم. ای اسرائیل، کاش به من گوش دهی! <span class="verse-marker">۹</span>در میان تو خدای غیر نباشد و نزد خدای بیگانه سجده منما. <span class="verse-marker">۱۰</span>من خداوند، خدای تو هستم که تو را از زمین مصر برآوردم. دهان خود را باز کن و آن را پُر خواهم ساخت. </p>
  <p>
    <span class="verse-marker">۱۱</span>اما قوم برگزیدۀ من سخن مرا نشنیدند و اسرائیل از من اطاعت نکرد. <span class="verse-marker">۱۲</span>بنابران آن‌ها را به سختیِ دل شان ترک کردم تا خواهشهای نفس خود را دنبال کنند. <span class="verse-marker">۱۳</span>ای کاش قوم برگزیده‌ام به من گوش می‌دادند و اسرائیل در طریق‌های من روان می‌بود. <span class="verse-marker">۱۴</span>آنگاه دشمنان شان را بزودی شکست می‌دادم و دست خود را بر ضد مخالفان آن‌ها بر‌می‌گردانیدم. <span class="verse-marker">۱۵</span>آنانی که از خداوند نفرت دارند با ترس در برابر او تعظیم می‌کردند و گرفتار مجازات ابدی می‌شدند. <span class="verse-marker">۱۶</span>اما قوم برگزیدۀ خود را با بهترین گندم غذا می‌دادم و تو را با عسل صحرائی سیر می‌ساختم.» </p>
  <a id="c82"></a>
  <h2>مزمور هشتاد و دوم </h2>
  <h3>خداوند فرمانروای مطلق است </h3>
  <p class="psalm-description">(مزموری از آساف) </p>
  <p>
    <span class="verse-marker">۱</span>خدا در دادگاه آسمانی ایستاده است و در میان خدایان داوری می‌کند. <span class="verse-marker">۲</span>تا به کی با بی‌عدالتی داوری می‌کنید و از شریران طرفداری می‌نمائید؟ <span class="verse-marker">۳</span>«فقیران و یتیمان را دادرسی کنید و بر مردم بیچاره و مسکین با انصاف باشید. <span class="verse-marker">۴</span>مظلومان و فقیران را برهانید و از دست شریران نجات دهید. </p>
  <p>
    <span class="verse-marker">۵</span>آن‌ها نمی‌دانند و نمی‌فهمند و در تاریکی راه می‌روند و جمیع اساس زمین متزلزل می‌باشد. <span class="verse-marker">۶</span>من گفتم که شما خدایانید و جمیع شما فرزندان خدای متعال، <span class="verse-marker">۷</span>لیکن مثل آدمیان خواهید مُرد و چون یکی از سروران خواهید افتاد!» </p>
  <p>
    <span class="verse-marker">۸</span>ای خدا برخیز و جهان را داوری فرما، زیرا که تو صاحب اختیار همۀ اقوام جهان هستی. </p>
  <a id="c83"></a>
  <h2>مزمور هشتاد و سوم </h2>
  <h3>دعا برای شکست دشمنان </h3>
  <p class="psalm-description">(سرود و مزموری از آساف) </p>
  <p>
    <span class="verse-marker">۱</span>ای خدا خاموش مباش! ای خدا سکوت نکن و آرام منشین، <span class="verse-marker">۲</span>زیرا دشمنانت شورش می‌کنند و کسانی که از تو نفرت دارند، سر خود را برافراشته‌اند. <span class="verse-marker">۳</span>بر علیه قوم برگزیده‌ات نقشه‌های پنهانی می‌کشند و برای آنهائی که به تو پناه آورده‌اند، حیله می‌سنجند <span class="verse-marker">۴</span>و می‌گویند: «بیائید که آن‌ها را از بین ببریم تا قومی نباشند و نام اسرائیل دیگر یاد نگردد.» </p>
  <p>
    <span class="verse-marker">۵</span>آن‌ها همه همدست شده‌اند و علیه تو توطئه کرده و باهم پیمان بسته‌اند. <span class="verse-marker">۶</span>اینها ادومیان، اسماعیلیان، موآبیان، هاجری ها، <span class="verse-marker">۷</span>مردم جبال، عمونیان، عمالیقیان، فلسطینی‌ها و باشندگان صور هستند. <span class="verse-marker">۸</span>آشور نیز با ایشان متفق شده و پشتیبان اولادۀ لوط گردیده است. </p>
  <p>
    <span class="verse-marker">۹</span>همان برخوردی را که با مدیان کردی، با این مردم هم بکن، چنانکه به سیسَرا و یابین در وادی قیشون <span class="verse-marker">۱۰</span>که در عَیندور هلاک شدند و اجساد شان پاروی زمین گردیدند. <span class="verse-marker">۱۱</span>سرورانِ شان را به سرنوشت غُراب و زیب گرفتار کن و جمیع حاکمان آن‌ها را مانند ذِبَح و صَلمُناع سرکوب بساز، <span class="verse-marker">۱۲</span>زیرا که می‌گفتند: «جایگاهی را که متعلق به خدا است به‌دست می‌آوریم.» </p>
  <p>
    <span class="verse-marker">۱۳</span>ای خدای من، آن‌ها را مثل خار بتۀ لولان و مانند کاه پیش روی باد بساز. <span class="verse-marker">۱۴</span>همچون آتشی که جنگل را می‌سوزاند و مثل شعلۀ آتش که کوهها را مشتعل می‌سازد، <span class="verse-marker">۱۵</span>همچنان آن‌ها را با تندباد خود بران و با طوفان خود ایشان را آشفته گردان. <span class="verse-marker">۱۶</span>آن‌ها را ذلیل بساز تا نام تو را ای خداوند بطلبند. <span class="verse-marker">۱۷</span>خجل و پریشان شوند تا به ابد و شرمنده و هلاک گردند. <span class="verse-marker">۱۸</span>و بدانند تو که اسمت خداوند یهوه می‌باشد، یگانه حکمفرمای مطلق کائنات هستی. </p>
  <a id="c84"></a>
  <h2>مزمور هشتاد و چهارم </h2>
  <h3>اشتیاق برای خانۀ خدا </h3>
  <p class="psalm-description">(مزموری از بنی‌قورح) </p>
  <p>
    <span class="verse-marker">۱</span>ای خداوند قادر مطلق، چه دلپذیر است مسکن‌های تو! <span class="verse-marker">۲</span>جان من اشتیاق شدید برای صحنهای خداوند دارد. دلم و تمام وجودم با آواز بلند خدای زنده را ستایش می‌کند. <span class="verse-marker">۳</span>در کنار قربانگاه‌های تو ای خدای قادر مطلق، که پادشاه من و خدای من هستی، حتی گنجشک نیز برای خود خانه‌ای پیدا کرده است و غُچی برای خویشتن آشیانه‌ای تا چوچه‌های خود را در آن بگذارد. <span class="verse-marker">۴</span>خوشا به حال کسانی که در خانۀ تو ساکن هستند و همیشه سرود ستایش تو را می‌خوانند. <span class="verse-marker">۵</span>خوشا به حال مردمانی که قوّت ایشان در تو است و طریق‌های تو در دلهای ایشان. <span class="verse-marker">۶</span>وقتی که از وادی بکاء یعنی بیابان خشک عبور می‌کنند، آنجا چشمه‌سار می‌شود و باران آنرا با برکات پُر می‌کند. <span class="verse-marker">۷</span>از قوّت تا قوّت می‌خرامند و هر یک آن‌ها در سهیون نزد خدا حاضر می‌شوند. </p>
  <p>
    <span class="verse-marker">۸</span>ای خداوند، خدای قادر مطلق، دعای مرا بشنو! ای خدای یعقوب، به من گوش بده! <span class="verse-marker">۹</span>ای خدایی که سپر ما هستی، ببین و به روی مسیح خود نظر انداز. <span class="verse-marker">۱۰</span>یک روز در صحنهای تو بهتر است از هزار در جای دیگر. ایستادن بر آستانۀ خانۀ خدای خود را بیشتر می‌پسندم تا ساکن شدن در خیمه‌های شریران. <span class="verse-marker">۱۱</span>زیرا خداوند، خدا آفتاب و سپر است. خداوند فیض و جلال خواهد داد و هیچ چیز نیکو را منع نخواهد کرد از آنانی که پیرو راستی هستند. <span class="verse-marker">۱۲</span>ای خداوند قادر مطلق، خوشا به حال کسی که بر تو توکل دارد. </p>
  <a id="c85"></a>
  <h2>مزمور هشتاد و پنجم </h2>
  <h3>دعای نجات و رستگاری </h3>
  <p class="psalm-description">(مزموری از بنی‌قورح) </p>
  <p>
    <span class="verse-marker">۱</span>ای خداوند، این سرزمین مورد لطف تو واقع شده است. تو یعقوب را از اسارت باز آورده‌ای. <span class="verse-marker">۲</span>سرکشی قوم برگزیده‌ات را عفو کرده و تمام گناهان شان را پوشانیده‌ای. <span class="verse-marker">۳</span>تمامیِ غضب خود را برداشته و آتش خشم خود را فرونشانده‌ای. <span class="verse-marker">۴</span>ای خدای نجات ما، ما را بسوی خود برگردان و غضب خود را از ما بردار. <span class="verse-marker">۵</span>آیا تا به ابد بر ما خشمگین خواهی بود؟ و خشم خویش را از یک نسل تا به نسل دیگر ادامه خواهی داد؟ <span class="verse-marker">۶</span>آیا ما را دوباره احیاء نخواهی کرد تا قوم برگزیده‌ات در تو شادمانی کنند؟ <span class="verse-marker">۷</span>ای خداوند، رحمت خود را بر ما ظاهر کن و نجات خویش را به ما عطا فرما. </p>
  <p>
    <span class="verse-marker">۸</span>آنچه خداوند خدا می‌گوید می‌شنوم، زیرا او به قوم برگزیدۀ خود و مقدسان خویش به سلامتی تکلم خواهد فرمود تا بسوی جهالت بر‌نگردند. <span class="verse-marker">۹</span>یقیناً نجات او به کسانی که از او می‌ترسند نزدیک است تا جلال او در سرزمین ما ساکن شود. </p>
  <p>
    <span class="verse-marker">۱۰</span>رحمت و راستی باهم ملاقات می‌کنند. عدالت و سلامتی یکدیگر را می‌بوسند. <span class="verse-marker">۱۱</span>راستی از زمین سر می‌زند و عدالت از آسمان نگاه می‌کند. <span class="verse-marker">۱۲</span>یقیناً خداوند چیزهای نیکو را می‌بخشد و زمین ما محصول خود را می‌دهد. <span class="verse-marker">۱۳</span>عدالت پیش روی او حرکت کرده و راه را برای قدم‌های وی آماده می‌سازد. </p>
  <a id="c86"></a>
  <h2>مزمور هشتاد و ششم </h2>
  <h3>دعا برای کمک </h3>
  <p class="psalm-description">(دعای داود) </p>
  <p>
    <span class="verse-marker">۱</span>ای خداوند به من گوش بده و دعایم را مستجاب کن، زیرا مسکین و نیازمند هستم! <span class="verse-marker">۲</span>جان مرا حفظ کن، زیرا من به تو وفادار هستم. ای خدای من، بندۀ خود را که بر تو توکل دارد، نجات بده. <span class="verse-marker">۳</span>ای خداوند بر من رحم فرما، زیرا که تمام روز به حضور تو زاری می‌کنم! <span class="verse-marker">۴</span>جان بندۀ خود را شادمان گردان، زیرا ای خداوند جان خود را به تو تقدیم می‌نمایم. <span class="verse-marker">۵</span>تو ای خداوند نیکو و بخشنده هستی و بسیار رحیم بر آنانی که تو را می‌خوانند. <span class="verse-marker">۶</span>ای خداوند دعای مرا بشنو و به آواز نالۀ من توجه نما! <span class="verse-marker">۷</span>در روز سختی و مشکلات به حضور تو دعا می‌کنم، زیرا که مرا مستجاب خواهی فرمود. <span class="verse-marker">۸</span>ای خداوند، تو مانند و همتا نداری و کارهای تو بی‌نظیر است. <span class="verse-marker">۹</span>ای خداوند، همه قوم‌های را که آفریده‌ای، به حضور تو سجده نموده و نام تو را تمجید می‌کنند، <span class="verse-marker">۱۰</span>زیرا که تو بزرگ هستی و معجزه می‌نمائی. تنها تو خدا هستی. </p>
  <p>
    <span class="verse-marker">۱۱</span>ای خداوند طریق خود را به من بیاموز تا در راستی تو قدم بردارم. دل مرا کامل ساز تا از نام تو ترسان باشم. <span class="verse-marker">۱۲</span>ای خداوند خدای من، با تمامیِ دل از تو شکرگزارم و نام تو را تا به ابد ستایش می‌کنم، <span class="verse-marker">۱۳</span>زیرا که رحمت تو به من عظیم است و جان مرا اعماق موت نجات دادی. </p>
  <p>
    <span class="verse-marker">۱۴</span>ای خدا، مردمان متکبر به مخالفت من برخاسته‌اند و گروهی از ظالمان قصد کشتن مرا دارند. آن‌ها تو را مد‌نظر خود ندارند. <span class="verse-marker">۱۵</span>اما تو ای خداوند، خدای رحیم و مهربان هستی، دیر غضب و پُر از رحمت و راستی. <span class="verse-marker">۱۶</span>بسوی من توجه فرما و بر من رحم کن. قوّت خود را به این بنده‌ات عطا فرما و پسر کنیز خود را نجات بخش. <span class="verse-marker">۱۷</span>نیکویی خود را به من نشان ده تا آنانی که از من نفرت دارند شرمنده گردند، زیرا که تو ای خداوند مرا یاری نموده و تسلی بخشیده‌ای. </p>
  <a id="c87"></a>
  <h2>مزمور هشتاد و هفتم </h2>
  <h3>در وصف اورشلیم </h3>
  <p class="psalm-description">(مزموری از بنی‌قورح) </p>
  <p>
    <span class="verse-marker">۱</span>خداوند شهر خود را که اساس آن در کوههای مقدس می‌باشد، بنا کرده است. <span class="verse-marker">۲</span>او دروازه‌های سهیون را بیشتر از همه شهرهای دیگر یعقوب دوست دارد. <span class="verse-marker">۳</span>ای شهر خدا، با شکوهمندی دربارۀ تو گفته می‌شود: <span class="verse-marker">۴</span>«مصر و بابل جزء اقوامی هستند که مرا می‌شناسند. مردمان فلسطین، صور و حبشه را در زمرۀ باشندگان سهیون می‌شمارم.» </p>
  <p>
    <span class="verse-marker">۵</span>دربارۀ سهیون گفته خواهد شد که زادگاه همگان می‌باشد. خود خدای متعال آنرا استوار می‌سازد. <span class="verse-marker">۶</span>هنگامیکه خداوند نامهای اقوام جهان را ثبت نماید، آن‌ها را به سهیون نسبت می‌دهد. <span class="verse-marker">۷</span>آنگاه خوانندگان و نوازندگان این سرود را می‌خوانند: «جمیع چشمه‌های من در تو است.» </p>
  <a id="c88"></a>
  <h2>مزمور هشتاد و هشتم </h2>
  <h3>فریاد کمک </h3>
  <p class="psalm-description">(سرود و مزموری از بنی‌قورح. سرود هیمان ازراحی) </p>
  <p>
    <span class="verse-marker">۱</span>ای خداوند، خدای نجات من، در روز نزد تو فریاد می‌کنم و در هنگام شب ناله و زاری. <span class="verse-marker">۲</span>دعای من به حضور تو برسد و به نالۀ من گوش خود را فرا‌گیر. <span class="verse-marker">۳</span>رنج و مصیبت جانم را به لب رسانده و زندگی‌ام به قبر نزدیک گردیده است. <span class="verse-marker">۴</span>مردم مرا در جملۀ مُردگان می‌شمارند و مثل یک فردِ بی‌قوّت گشته‌ام. <span class="verse-marker">۵</span>در میان مُردگان گمنام و مثل کشته‌شدگانی هستم که در قبر آرمیده‌اند، که ایشان را دیگر به یاد نخواهی آورد و از پناه تو جدا گردیده‌اند. <span class="verse-marker">۶</span>مرا در اعماق موت قرار داده‌ای و در تاریکی مطلق. <span class="verse-marker">۷</span>خشم تو بر من سنگینی می‌کند و همۀ امواج تو مرا در بر گرفته است. <span class="verse-marker">۸</span>دوستانم را از من دور کرده و مرا در نظر ایشان منفور ساخته‌ای. در قید و بند گرفتارم و راه گریز برایم نیست. <span class="verse-marker">۹</span>چشمانم از خواری و پستی تار گردیده است. ای خداوند، هر روز بدربار تو زاری می‌کنم و دست دعای من بسوی تو بلند است. </p>
  <p>
    <span class="verse-marker">۱۰</span>آیا برای مُردگان معجزه می‌کنی؟ آیا مُردگان برخاسته تو را ستایش می‌کنند؟ <span class="verse-marker">۱۱</span>آیا رحمت تو در قبر بیان می‌گردد و وفاداری تو در گودال نیستی؟ <span class="verse-marker">۱۲</span>آیا معجزات تو در ظلمت یاد می‌گردد و عدالت تو در مکان فراموشی؟ </p>
  <p>
    <span class="verse-marker">۱۳</span>اما من نزد تو ای خداوند فریاد برآورده و صبحگاهان بدربار تو دعا می‌کنم. <span class="verse-marker">۱۴</span>ای خداوند، چرا جان مرا ترک کرده و روی خود را از من پنهان می‌کنی؟ <span class="verse-marker">۱۵</span>من از طفولیت بینوا و مشرف به مرگ بوده‌ام. خوف و ترس تو بر من قرار گرفته و حیران و سرگردان شده‌ام. <span class="verse-marker">۱۶</span>غضب تو بر من گذشته و خوف‌های تو مرا هلاک ساخته است. <span class="verse-marker">۱۷</span>مثل سیلاب دورادور مرا گرفته و تمامی روز مرا از هر سو احاطه نموده‌اند. <span class="verse-marker">۱۸</span>دوستان و عزیزانم را از من دور کرده و ظلمت را یار و یاور من ساخته‌ای. </p>
  <a id="c89"></a>
  <h2>مزمور هشتاد و نهم </h2>
  <h3>وفاداری خدا با داود </h3>
  <p class="psalm-description">(قصیده‌ای از ایتان ازراحی) </p>
  <p>
    <span class="verse-marker">۱</span>رحمت‌های تو را ای خداوند را تا به ابد می‌ستایم و وفاداری تو را با دهان خود نسل اندر نسل اعلام می‌کنم. <span class="verse-marker">۲</span>زیرا رحمت تو تا به ابد پایدار و وفاداری تو در آسمان‌ها استوار است. <span class="verse-marker">۳</span>تو فرمودی: «با برگزیدۀ خود پیمانی بسته‌ام و برای بنده‌ام، داود قسم خورده‌ام <span class="verse-marker">۴</span>که نسل تو را تا به ابد پایدار ساخته و تخت سلطنت تو را نسل اندر نسل بنا می‌کنم.» </p>
  <p>
    <span class="verse-marker">۵</span>آسمان‌ها کارهای شگفت‌انگیز تو را ای خداوند ستایش می‌کنند و جماعت مقدسان وفاداری تو را. <span class="verse-marker">۶</span>زیرا کیست در آسمان‌ها که با خداوند برابری تواند کرد؟ در میان موجودات آسمانی چه کسی را می‌توان با خداوند تشبیه نمود؟ <span class="verse-marker">۷</span>خدا در جماعت مقدسان بی‌نهایت مهیب است و خوف‌انگیزتر از آنانی است که گرداگرد او هستند. </p>
  <p>
    <span class="verse-marker">۸</span>ای خداوند، خدای قادر مطلق، کیست عظیم و توانا مانند تو ای خداوند؟ و وفاداری تو، تو را احاطه می‌کند. <span class="verse-marker">۹</span>بر بحر خروشان تو مسلط هستی و وقتی طغیان می‌کند امواج آنرا آرام می‌سازی. <span class="verse-marker">۱۰</span>جانور بحری «رَهَب» را درهم کوبیدی و از بین بردی و به بازوی قدرت خویش دشمنانت را پراگنده نمودی. <span class="verse-marker">۱۱</span>آسمان به تو تعلق دارد و زمین نیز از آن تو است. جهان و پُری آنرا تو آفریده‌ای. <span class="verse-marker">۱۲</span>شمال و جنوب را تو بوجود آورده‌ای. کوههای تابور و حِرمون با خوشی نام تو را ستایش می‌کنند. <span class="verse-marker">۱۳</span>بازوی تو با قوّت است. دست تو زورآور است و دست راست تو متعال. <span class="verse-marker">۱۴</span>عدالت و انصاف اساس تخت تو است. رحمت و راستی پیش روی تو می‌خرامند. </p>
  <p>
    <span class="verse-marker">۱۵</span>خوشا به حال قومی که آواز شادمانی را می‌دانند و در نور روی تو می‌خرامند. <span class="verse-marker">۱۶</span>تمامی روز در نام تو شادمان هستند و در عدالت تو سرافراشته می‌گردند. <span class="verse-marker">۱۷</span>زیرا که افتخار قوّت ایشان تو هستی و به رضامندیِ تو ما سرافراز می‌شویم. <span class="verse-marker">۱۸</span>زیرا سپر ما از آنِ خداوند و پادشاه ما متعلق به قدوس اسرائیل است. </p>
  <h3>وعدۀ خدا به داود </h3>
  <p>
    <span class="verse-marker">۱۹</span>آنگاه در عالم رؤیا با مقدسینت سخن گفتی و فرمودی: «توانمندی را بر مرد شجاعی قرار دادم و برگزیده‌ای از قوم را سرافراز گردانیدم. <span class="verse-marker">۲۰</span>بندۀ خود داود را یافتم و او را با روغن مقدس خود مسح کردم. <span class="verse-marker">۲۱</span>دست من با او استوار خواهد شد و بازوی من نیز او را قوی خواهد گردانید. <span class="verse-marker">۲۲</span>دشمنی بر او ستم نخواهد کرد و پسر ظلم به او اذیت نخواهد رسانید. <span class="verse-marker">۲۳</span>خصمان او را پیش روی وی شکست خواهم داد و آنانی را که از او نفرت دارند، به زمین خواهم زد. <span class="verse-marker">۲۴</span>وفاداری و رحمت من با وی خواهد بود و در نام من سرافراز خواهد گردید. <span class="verse-marker">۲۵</span>دست او را بر بحر تسلط خواهم داد و دست راست او را بر دریاها. <span class="verse-marker">۲۶</span>او به من خواهد گفت: «تو پدر من هستی، خدای من و صخرۀ نجات من.» <span class="verse-marker">۲۷</span>من نیز او را نخست‌زادۀ خود خواهم ساخت، بلندتر از پادشاهان جهان. <span class="verse-marker">۲۸</span>رحمت خویش را برای وی تا به ابد نگاه خواهم داشت و پیمان من با او استوار خواهد بود. <span class="verse-marker">۲۹</span>نسل او را تا به ابد پابرجا خواهم ساخت و تخت او را مثل روزهای آسمان. <span class="verse-marker">۳۰</span>اما اگر اولادۀ او از احکام من سرکشی نمایند و مطابق فرامین من رفتار نکنند، <span class="verse-marker">۳۱</span>اگر فرایض مرا بشکنند و اوامر مرا نگاه ندارند، <span class="verse-marker">۳۲</span>آنگاه نافرمانی ایشان را به عصا تنبیه خواهم نمود و گناه ایشان را به تازیانه‌ها. <span class="verse-marker">۳۳</span>لیکن رحمت خود را از او بر‌نخواهم‌داشت و در وفاداری خود ثابت خواهم ماند. <span class="verse-marker">۳۴</span>پیمان خود را نخواهم شکست و آنچه را از دهانم صادر شد تغییر نخواهم داد. <span class="verse-marker">۳۵</span>یکبار به خاطر قدوسیت خود وعده نموده‌ام و به داود هرگز دروغ نخواهم گفت. <span class="verse-marker">۳۶</span>نسل او تا به ابد باقی خواهد ماند و تخت او به حضور من مثل آفتاب. <span class="verse-marker">۳۷</span>و مثل ماه که شاهد باوفایی در آسمان است، تا به ابد ثابت خواهد بود.» </p>
  <h3>سوگواری برای شکست پادشاه </h3>
  <p>
    <span class="verse-marker">۳۸</span>لیکن تو برگزیدۀ خود را ترک کرده و خوار نموده‌ای و بر او غضبناک شده‌ای. <span class="verse-marker">۳۹</span>پیمان خود را با بنده‌ات شکسته‌ای و تاج او را بر زمین انداخته، بی‌حرمت ساخته‌ای. <span class="verse-marker">۴۰</span>تمام دیوارهای شهر او را ویران کرده و قلعه‌های او را به خرابه تبدیل نموده‌ای. <span class="verse-marker">۴۱</span>همه رهگذران او را تاراج می‌کنند و او نزد همسایگان رسوا گردیده است. <span class="verse-marker">۴۲</span>دست راست خصمان او را برافراشته، و همه دشمنانش را شادمان ساخته‌ای. <span class="verse-marker">۴۳</span>دم شمشیرش را برگردانیده‌ای و در جنگ با او کمک نکرده‌ای. <span class="verse-marker">۴۴</span>شکوه و جلال او را از بین برده و تخت او را به زمین انداخته‌ای. <span class="verse-marker">۴۵</span>روزهای جوانی او را کوتاه کرده، او را به خجالت پوشانیده‌ای. </p>
  <h3>دعا برای رهایی </h3>
  <p>
    <span class="verse-marker">۴۶</span>تا به کی ای خداوند؟ آیا خود را تا به ابد پنهان خواهی کرد؟ تا به کی غضب تو مثل آتش افروخته خواهد شد؟ <span class="verse-marker">۴۷</span>به یاد آور که روزهای زندگی‌ام چقدر کوتاه است. همۀ انسانها را چقدر فانی آفریده‌ای! <span class="verse-marker">۴۸</span>کدام انسان زنده است که مرگ را نمی‌بیند؟ کیست آن کسی که بتواند جان خود را از چنگ گور نجات دهد؟ </p>
  <p>
    <span class="verse-marker">۴۹</span>ای خداوند، رحمت‌های قدیم تو کجاست که برای داود به وفاداری خود وعده دادی؟ <span class="verse-marker">۵۰</span>ای خداوند، به یاد آور که چگونه از طرف قوم‌های بسیار ملامت شده و آنرا در سینه خود متحمل می‌باشم. <span class="verse-marker">۵۱</span>دشمنان تو ای خداوند ملامت کرده‌اند. آن‌ها مسح‌شده‌ای تو را مسخره نموده‌اند. </p>
  <p>
    <span class="verse-marker">۵۲</span>خداوند متبارک باد تا به ابد! آمین و آمین! </p>
  <h3>کتاب چهارم </h3>
  <p class="section-range">(مزامیر ۹۰‌-‌۱۰۶) </p>
  <a id="c90"></a>
  <h2>مزمور نودم </h2>
  <h3>خدای جاویدان و انسان فانی </h3>
  <p class="psalm-description">(دعای موسی، مرد خدا) </p>
  <p>
    <span class="verse-marker">۱</span>ای خداوند، پناهگاه ما در جمیع نسل‌ها تو بوده‌ای. <span class="verse-marker">۲</span>پیش از آنکه کوهها به وجود آید و زمین و جهان را بیافرینی، از ازل تا به ابد تو خدا هستی. <span class="verse-marker">۳</span>انسان را به خاک بر‌می‌گردانی، و می‌گویی ای بنی‌آدم رجوع نمائید. <span class="verse-marker">۴</span>هزار سال در نظر تو مثل دیروز که گذشته باشد و مانند قسمتی از شب است. <span class="verse-marker">۵</span>تو به زندگی انسان دفعتاً خاتمه می‌دهی و عمر او مثل یک خواب کوتاه و مانند یک گیاهی زودگذر است. <span class="verse-marker">۶</span>صبحگاهان می‌شگفد و می‌روید، شامگاهان بریده و پژمرده می‌شود. </p>
  <p>
    <span class="verse-marker">۷</span>غضب تو ما را نابود می‌سازد و خشم تو به وحشت می‌اندازد. <span class="verse-marker">۸</span>چونکه گناهان ما را در نظر خود گذاشته‌ای و خطایای مخفی ما را در نور روی خویش. <span class="verse-marker">۹</span>زیرا که تمام روزهای ما در خشم تو سپری شد و سالهای خود را مثل خیالی بسر‌برده‌ایم. <span class="verse-marker">۱۰</span>میعاد عمر ما هفتاد سال است و اگر تندرست و قوی باشیم ممکن است هشتاد سال زندگی کنیم، اما همه دوران زندگی ما آمیخته با رنج و زحمت است و بزودی به آخر می‌رسد و فنا می‌شویم. </p>
  <p>
    <span class="verse-marker">۱۱</span>کیست که شدت خشم تو را بداند؟ و کیست که غضب تو را بفهمد تا بترسد، چنانکه از تو می‌باید ترسید؟ <span class="verse-marker">۱۲</span>به ما بیاموز که روزهای عمر خود را بشماریم تا دلِ ما فهیم و دانا گردد. </p>
  <p>
    <span class="verse-marker">۱۳</span>بیا ای خداوند! تا به کی؟ و بر بندگانت شفقت فرما. <span class="verse-marker">۱۴</span>صبحگاهان ما را از رحمت خود سیر کن تا در تمام روزهای زندگی خود شادمانی و خوشی نمائیم. <span class="verse-marker">۱۵</span>به اندازۀ روزهائی که سختی کشیدیم و سالهائی که بدبختی را دیدیم، به ما خوشی عطا فرما. <span class="verse-marker">۱۶</span>بگذار بندگانت کارهای تو را ببینند و فرزندان شان عظمت تو را. <span class="verse-marker">۱۷</span>لطف و نیکویی خداوند، خدای ما بر ما باد و عمل دستهای ما را بر ما استوار ساز! عمل دستهای ما را استوار گردان! </p>
  <a id="c91"></a>
  <h2>مزمور نود و یکم </h2>
  <h3>خداوند پناهگاه و حافظ ما است </h3>
  <p>
    <span class="verse-marker">۱</span>آنکه زیر پوشش خدای متعال قرار دارد، زیر سایۀ قادر مطلق ساکن خواهد بود. <span class="verse-marker">۲</span>به خداوند می‌گویم که او پناهگاه و قلعۀ من است و خدای من که به او توکل دارم. <span class="verse-marker">۳</span>حقیقتاً او ترا از دام صیاد و از مرض کشنده می‌رهاند. <span class="verse-marker">۴</span>با شهپرهای خود ترا می‌پوشاند و در زیر بالهای او پناه خواهی گرفت. راستیِ او پناه و سپر تو می‌باشد. <span class="verse-marker">۵</span>از خوفی در شب نخواهی ترسید و نه از تیری که در روز می‌پرد. <span class="verse-marker">۶</span>از مرض کشندۀ که در تاریکی پیشرفت می‌کند نخواهی ترسید و نه از آفتی که در روز باعث تباهی می‌گردد. <span class="verse-marker">۷</span>هزار نفر در پهلویت و ده هزار نفر در اطرافت خواهند افتاد، اما به تو صدمه‌ای نخواهد رسید. <span class="verse-marker">۸</span>فقط با چشمان خود خواهی نگریست و مجازات شریران را خواهی دید. </p>
  <p>
    <span class="verse-marker">۹</span>زیرا گفتی تو ای خداوند پناهگاه من هستی و خدای متعال را قلعۀ خود خواندی، <span class="verse-marker">۱۰</span>پس هیچ بدی بر تو واقع نخواهد گردید و بلایی به جای سکونت تو نزدیک نخواهد شد، <span class="verse-marker">۱۱</span>زیرا که او به فرشتگان خود امر خواهد فرمود تا در تمامیِ راههایت ترا حفظ نمایند. <span class="verse-marker">۱۲</span>آن‌ها تو را بر دستهای خود خواهند برداشت، مبادا پایت به سنگی بخورد. <span class="verse-marker">۱۳</span>بر شیر و مار پای خواهی نهاد، شیر‌بچه و اژدها را پایمال خواهی کرد. </p>
  <p>
    <span class="verse-marker">۱۴</span>خداوند می‌فرماید: «چونکه به من محبت دارد، او را خواهم رهانید و چونکه اسم مرا می‌شناسد، او را سرافراز خواهم ساخت. <span class="verse-marker">۱۵</span>وقتی بحضور من دعا کند او را اجابت خواهم کرد. من در زمان سختی با او خواهم بود و او را نجات داده، با عزت خواهم ساخت. <span class="verse-marker">۱۶</span>او را با عمر طولانی سیر ساخته و نجات خویش را به او نشان خواهم داد.» </p>
  <a id="c92"></a>
  <h2>مزمور نود و دوم </h2>
  <h3>ستایش و سپاسگزاری </h3>
  <p class="psalm-description">(مزمور و سرودی برای روز سَبَت) </p>
  <p>
    <span class="verse-marker">۱</span>خداوند را سپاس گفتن نیکوست و نام تو را ای خداوند متعال، ستایش کردن. <span class="verse-marker">۲</span>سحرگاهان رحمت تو را بیان کردن نیکوست و شامگاهان وفاداری تو را. <span class="verse-marker">۳</span>با نوای چنگ ده تار و رباب سرود ستایش تو را می‌خوانیم، <span class="verse-marker">۴</span>زیرا که ای خداوند، مرا به کارهای خودت شادمان ساخته‌ای، به سبب اعمال دستهای تو خوشی می‌کنم. <span class="verse-marker">۵</span>ای خداوند، کارهای تو چه شگفت‌انگیز است و فکرهای تو بی‌نهایت عمیق. <span class="verse-marker">۶</span>شخص بی‌فهم این را نمی‌داند و جاهل از درک آن عاجز است. <span class="verse-marker">۷</span>اگرچه شریران مثل علف می‌رویند و همۀ بدکاران سعادتمند می‌شوند، اما سرانجام برای همیشه از بین می‌روند. <span class="verse-marker">۸</span>لیکن تو ای خداوند، در جایگاه آسمانی خود تا به ابد باقی هستی. <span class="verse-marker">۹</span>دشمنان تو ای خداوند، بلی، دشمنان تو هلاک می‌گردند و تمام بدکاران پراگنده می‌شوند. </p>
  <p>
    <span class="verse-marker">۱۰</span>تو شاخ قوّت مرا مثل شاخ گاو وحشی برافراشته‌ای و به روغن تازه مسح شده‌ام. <span class="verse-marker">۱۱</span>با چشمان خود شکست دشمنانم را می‌بینم و به گوش خود فریاد بدخواهانم را که با من مقاومت می‌کنند می‌شنوم. </p>
  <p>
    <span class="verse-marker">۱۲</span>شخص عادل مثل درخت خرما با ثمر خواهد شد و مانند سرو لبنان نمو خواهد کرد. <span class="verse-marker">۱۳</span>آنانی که در خانۀ خداوند غرس شده‌اند، در پیشگاه خدای ما خواهند شگفت. <span class="verse-marker">۱۴</span>ایشان در زمان پیری نیز ثمر آورده و تازه و سبز خواهند بود. <span class="verse-marker">۱۵</span>به این ترتیب اعلام می‌کنند که خداوند راست است. او صخرۀ من است و در وی هیچ بی‌انصافی نیست. </p>
  <a id="c93"></a>
  <h2>مزمور نود و سوم </h2>
  <h3>پادشاهی خداوند </h3>
  <p>
    <span class="verse-marker">۱</span>خداوند پادشاه است. او ملبس با جلال می‌باشد. خداوند خود را آراسته و کمر خود را با قوّت بسته است. جهان را نیز با قدرت خود پایدار ساخته است که از جای خود تکان نمی‌خورد. <span class="verse-marker">۲</span>تخت تو از ازل برقرار بوده و تو ابدی هستی. </p>
  <p>
    <span class="verse-marker">۳</span>ای خداوند، سیلابها طغیان کرده‌اند. سیلابها آواز خود را برافراشته‌اند. سیلابها می‌خروشند. <span class="verse-marker">۴</span>بالا‌تر از آواز آب‌های بسیار و مافوق امواج زورآور بحر، خداوند در جایگاه آسمانی خود زورآورتر است. <span class="verse-marker">۵</span>شهادات تو بی‌نهایت امین است. ای خداوند، قدوسیت خانۀ تو را می‌زیبد تا ابدالآباد. </p>
  <a id="c94"></a>
  <h2>مزمور نود و چهارم </h2>
  <h3>خداوند انتقام می‌گیرد </h3>
  <p>
    <span class="verse-marker">۱</span>ای خداوند، خدای انتقام گیرنده، ای خدای انتقام گیرنده، در جلال و شکوه خود ظاهر شو! <span class="verse-marker">۲</span>ای داور جهان برخیز و مردمان مغرور را به سزای اعمال شان برسان. <span class="verse-marker">۳</span>تا به کی شریران، ای خداوند، تا به کی شریران شادمان باشند؟ <span class="verse-marker">۴</span>آن‌ها پُرگویی کرده، سخنان ستم‌آمیز می‌گویند و همۀ بدکاران لاف می‌زنند. <span class="verse-marker">۵</span>ای خداوند، آن‌ها قوم برگزیدۀ تو را کوبیده و میراث تو را خوار می‌شمارند. <span class="verse-marker">۶</span>بیوه زنان و یتیمان را می‌کشند و بیگانگانی را که در این سرزمین زندگی می‌کنند، بقتل می‌رسانند. <span class="verse-marker">۷</span>آن‌ها می‌گویند: «خداوند نمی‌بیند؛ خدای یعقوب متوجه نمی‌شود.» </p>
  <p>
    <span class="verse-marker">۸</span>ای احمقان قوم بفهمید! ای مردم نادان چه وقت هوشیار می‌شوید؟ <span class="verse-marker">۹</span>او که گوش را ساخته است، آیا خودش نمی‌شنود؟ او که چشم را آفرید، آیا خودش نمی‌بیند؟ <span class="verse-marker">۱۰</span>او که ملتها را تنبیه می‌کند و معرفت را به انسان می‌آموزد، آیا شما را سرزنش نخواهد کرد؟ <span class="verse-marker">۱۱</span>خداوند فکرهای انسان را می‌داند که کاملاً پوچ و بیهوده است. </p>
  <p>
    <span class="verse-marker">۱۲</span>ای خداوند، خوشا به حال کسی که او را تأدیب می‌کنی و به او احکام خود را می‌آموزی. <span class="verse-marker">۱۳</span>تا او را در روزهای مصیبت آسودگی بخشی، در آن هنگامیکه شریران به جزای اعمال شان می‌رسند. <span class="verse-marker">۱۴</span>خداوند قوم برگزیدۀ خود را رد نخواهد کرد و میراث خویش را ترک نخواهد نمود. <span class="verse-marker">۱۵</span>بار دیگر داوری مطابق عدل و انصاف اجراء خواهد شد و همۀ عادلان از آن پشتیبانی خواهند نمود. </p>
  <p>
    <span class="verse-marker">۱۶</span>کیست که در مقابل اشخاص شریر از من دفاع کند و کیست که با من بر ضد بدکاران مقابله کند؟ <span class="verse-marker">۱۷</span>اگر خداوند مددگار نمی‌بود، جان من بزودی رهسپار دیار خاموشی می‌شد. <span class="verse-marker">۱۸</span>وقتی گفتم پایم لغزش می‌خورد، آنگاه رحمت تو ای خداوند مرا استوار ساخت. <span class="verse-marker">۱۹</span>در کثرت اندیشه‌های دل من، تسلی‌های تو جانم را آسایش بخشید. </p>
  <p>
    <span class="verse-marker">۲۰</span>آیا مسند داورانِ فاسد می‌تواند به تو وابستگی داشته باشد، که در نام قانون بی‌عدالتی را اختراع می‌کند؟ <span class="verse-marker">۲۱</span>بر جان شخص عادل دسیسه می‌سازند و بر خون بی‌گناه فتوی می‌دهند. <span class="verse-marker">۲۲</span>لیکن خداوند پناهگاه من و خدایم صخرۀ نجات من است. <span class="verse-marker">۲۳</span>گناه ایشان را بر خودشان بر‌خواهد گردانید و آن‌ها را به سبب شرارت شان از بین خواهد برد. خداوند، خدای ما آن‌ها را بکلی نابود خواهد ساخت. </p>
  <a id="c95"></a>
  <h2>مزمور نود و پنجم </h2>
  <h3>سرود پرستش خداوند </h3>
  <p>
    <span class="verse-marker">۱</span>بیائید خداوند را ستایش کنیم و برای صخرۀ نجات خود آواز شادمانی سر دهیم. <span class="verse-marker">۲</span>به حضور او با حمد بیائیم و با سرودهای شادمانی او را ستایش کنیم. <span class="verse-marker">۳</span>زیرا خداوند، خدای بزرگ است و پادشاه عظیم بر تمامی خدایان. <span class="verse-marker">۴</span>نشیب‌های زمین در دست وی است و فراز کوههای بلند از او. <span class="verse-marker">۵</span>بحرها به او تعلق دارد، او آن‌ها را بوجود آورد و دستهای وی زمین خشک را شکل داد. </p>
  <p>
    <span class="verse-marker">۶</span>بیائید عبادت و سجده نمائیم و بحضور آفرینندۀ خود، خداوند زانو زنیم. <span class="verse-marker">۷</span>زیرا که او خدای ما است و ما قوم برگزیده و گلۀ دست او می‌باشیم! ای کاش امروز آواز او را می‌شنیدید! <span class="verse-marker">۸</span>«دل خود را سخت مسازید، مانند روزهای امتحان در بیابان مریبه و مسا. <span class="verse-marker">۹</span>در آنجا پدران شما مرا امتحان کردند و باوجودی که اعمال مرا دیده بودند، باز هم مرا آزمودند. <span class="verse-marker">۱۰</span>مدت چهل سال از آن قوم بیزار بودم و گفتم: «قوم گمراه دل هستند که طریق‌های مرا نشناختند.» <span class="verse-marker">۱۱</span>پس در غضب خود قسم خوردم، که به آرامیِ من داخل نخواهند شد.» </p>
  <a id="c96"></a>
  <h2>مزمور نود و ششم </h2>
  <h3>بزرگی و جلال خدا </h3>
  <h4>(همچنین در اول‌تواریخ ۱۶:‌۲۳‌-‌۳۳) </h4>
  <p>
    <span class="verse-marker">۱</span>سرود تازه‌ای در وصف خداوند بسرائید! ای تمامی زمین، خداوند را بسرائید! <span class="verse-marker">۲</span>خداوند را بسرائید و نام او را متبارک خوانید! مژدۀ نجات او را روز به روز بیان کنید. <span class="verse-marker">۳</span>جلال و شکوه او را به ملتها اعلام کنید و کارهای شگفت‌انگیز او را در میان همۀ مردم. <span class="verse-marker">۴</span>زیرا خداوند عظیم است و سزاوار ستایش. او مهیب است بر همۀ خدایان. <span class="verse-marker">۵</span>زیرا همه خدایانِ دیگر بتها هستند، لیکن خداوند، آسمان‌ها را آفرید. <span class="verse-marker">۶</span>عظمت و جلال به حضور وی است و قوّت و جمال در قدس وی. </p>
  <p>
    <span class="verse-marker">۷</span>ای مردم جهان، خداوند را ستایش کنید! خداوند را در جلال و قدرت او توصیف نمائید! <span class="verse-marker">۸</span>خداوند را به جلال اسم او ستایش کنید! هدیه بیاورید و به پیشگاه او بیائید. <span class="verse-marker">۹</span>خداوند را در کمال قدوسیت او بپرستید! ای تمامی زمین از حضور وی بلرزید! <span class="verse-marker">۱۰</span>به همه اقوام جهان بگوئید: «خداوند پادشاه است. او جهان را طوری بنا کرد که جنبش نمی‌خورد و همۀ مردم را از روی عدالت داوری می‌کند.» </p>
  <p>
    <span class="verse-marker">۱۱</span>آسمان خوشی کند و زمین وجد نماید، بحرها و تمام موجودات آن‌ها به جوش و خروش آیند، <span class="verse-marker">۱۲</span>کشتزارها و هرچه در آنهاست شادمان گردند! همۀ درختان جنگل فریاد خوشی برآورند؛ <span class="verse-marker">۱۳</span>به حضور خداوند زیرا که می‌آید، زیرا که برای داوری جهان می‌آید. او جهان را به انصاف و قوم‌ها را به امانت خود داوری خواهد کرد. </p>
  <a id="c97"></a>
  <h2>مزمور نود و هفتم </h2>
  <h3>قدرت و عظمت خداوند </h3>
  <p>
    <span class="verse-marker">۱</span>خداوند پادشاه است، پس زمین خوشی کند و جمیع جزیره‌ها شادمان باشند. <span class="verse-marker">۲</span>ابر‌ها و ظلمتِ غلیظ گرداگرد اوست. عدالت و انصاف اساس تخت اوست. <span class="verse-marker">۳</span>آتش در پیشروی او می‌رود و دشمنانش را که در اطراف او هستند، می‌سوزاند. <span class="verse-marker">۴</span>برقهای او جهان را روشن می‌کند و زمین آنرا می‌بیند و به لرزه می‌آید. <span class="verse-marker">۵</span>کوهها در حضور خداوند گداخته می‌شوند، در حضور خداوند تمام جهان. <span class="verse-marker">۶</span>آسمان‌ها عدالت او را اعلام می‌کنند و همه اقوام جهان جلال او را می‌بینند. </p>
  <p>
    <span class="verse-marker">۷</span>تمام بت‌پرستان خجل و شرمنده می‌شوند، زیرا آن‌ها به بتهای خود می‌بالند. ای جمیع خدایانِ امت‌ها، در حضور خداوند سجده کنید. <span class="verse-marker">۸</span>سهیون این را می‌شنود و شادمان می‌شود و شهرهای یهودا مسرور می‌گردند. به سبب داوری‌های تو، ای خداوند. <span class="verse-marker">۹</span>زیرا که تو ای خداوند بر تمامی روی زمین متعال هستی و برتر از همه خدایان. </p>
  <p>
    <span class="verse-marker">۱۰</span>ای شما که خداوند را دوست دارید، از بدی نفرت کنید. او حافظ جانهای مقدسان خود می‌باشد و آن‌ها را از دست شریران نجات می‌دهد. <span class="verse-marker">۱۱</span>نور بر عادلان می‌تابد و شادمانی برای راستکاران. <span class="verse-marker">۱۲</span>ای عادلان، در خداوند شادمان باشید و نام مقدس او را سپاس گوئید. </p>
  <a id="c98"></a>
  <h2>مزمور نود و هشتم </h2>
  <h3>سرود تازه </h3>
  <p>
    <span class="verse-marker">۱</span>برای خداوند سرود تازه‌ای بسرائید، زیرا کارهای شگفت‌انگیز کرده است. دست راست و بازوی مقدس او، او را پیروز ساخته است. <span class="verse-marker">۲</span>خداوند نجات را اعلام کرده و عدالت خود را به امت‌ها آشکار کرده است. <span class="verse-marker">۳</span>رحمت و امانت خود را با قوم اسرائیل به یاد آورد. همۀ اقصای زمین دیدند که خدای ما نجات داد. </p>
  <p>
    <span class="verse-marker">۴</span>ای تمامی زمین، آواز شادمانی را برای خداوند بلند کنید. با فریاد خوشی و نوای نشاط‌انگیز، او را ستایش نمائید. <span class="verse-marker">۵</span>برای خداوند با نوای چنگ بسرائید، با نوای چنگ سرود بخوانید. <span class="verse-marker">۶</span>با آواز شیپورها و شاخ قوچ به حضور خداوند، پادشاه آواز شادمانی را بلند کنید. <span class="verse-marker">۷</span>بحر و تمام موجودات آن به خروش آید، جهان و ساکنین آن خوشی کنند. <span class="verse-marker">۸</span>امواج دریا کف بزنند و کوهها با هم ترنم نمایند، <span class="verse-marker">۹</span>به حضور خداوند زیرا که می‌آید، زیرا که برای داوری جهان می‌آید. او جهان را به انصاف و قوم‌ها را با راستی داوری خواهد کرد. </p>
  <a id="c99"></a>
  <h2>مزمور نود و نهم </h2>
  <h3>سلطنت و اقتدار خداوند </h3>
  <p>
    <span class="verse-marker">۱</span>خداوند پادشاه است، پس ملتها بلرزند. وقتی بر تخت خود بالای کروبیان، یعنی فرشتگان مقرب، می‌نشیند، زمین به لرزه می‌آید. <span class="verse-marker">۲</span>خداوند در سهیون عظیم است و بر جمیع ملتها متعال. <span class="verse-marker">۳</span>اسم عظیم و مهیب تو را ستایش کنند، زیرا او قدوس است. <span class="verse-marker">۴</span>قوّت پادشاه، انصاف را دوست می‌دارد. تو راستی را برقرار کرده و انصاف و عدالت را در یعقوب به عمل آورده‌ای. <span class="verse-marker">۵</span>خداوند، خدای ما را ستایش کنید و در برابر قدم‌های او زانو بزنید، زیرا او قدوس است. </p>
  <p>
    <span class="verse-marker">۶</span>موسی و هارون از جملۀ کاهنانش و سموئیل از یاد کنندگان نام او، به حضور خداوند دعا کردند و او ایشان را اجابت فرمود. <span class="verse-marker">۷</span>از بین ستون ابر به ایشان سخن گفت و آن‌ها شهادات و احکامی را که به ایشان داد بجا آوردند. <span class="verse-marker">۸</span>ای خداوند، خدای ما، تو ایشان را اجابت فرمودی. تو ایشان را خدای غفور و بخشنده بودی، اما آن‌ها را به خاطر گناه شان تنبیه کردی. <span class="verse-marker">۹</span>خداوند، خدای ما را ستایش کنید و او را بر کوه مقدسش بپرستید، زیرا خداوند، خدای ما مقدس است. </p>
  <a id="c100"></a>
  <h2>مزمور یکصدم </h2>
  <h3>سرود حمد و خوشی </h3>
  <p>
    <span class="verse-marker">۱</span>ای تمامی روی زمین خداوند را آواز شادمانی دهید. <span class="verse-marker">۲</span>خداوند را با خوشی عبادت نمائید و به حضور او با ترنم بیائید. <span class="verse-marker">۳</span>بدانید که خداوند، خداست. او ما را آفرید و ما متعلق به او هستیم. ما قوم برگزیدۀ او و رمۀ چراگاه او می‌باشیم. <span class="verse-marker">۴</span>به دروازه‌های او با شکرگزاری بیائید و به عبادتگاه او با ستایش. او را حمد کنید و نام او را متبارک خوانید. <span class="verse-marker">۵</span>زیرا که خداوند نیکوست. رحمت او ابدی است و وفاداری او جاویدان. </p>
  <a id="c101"></a>
  <h2>مزمور یکصد و یکم </h2>
  <h3>وعدۀ پادشاه </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>رحمت و انصاف را خواهم سرائید و برای تو ای خداوند، سرود ستایش خواهم خواند. <span class="verse-marker">۲</span>در طریق کامل به خردمندی رفتار خواهم نمود. نزد من چه وقت خواهی آمد؟ </p>
  <p>در خانۀ خود با قلب سلیم بسر خواهم برد. <span class="verse-marker">۳</span>چیزی بد را پیش نظر خود نخواهم گذاشت. از کار اشخاص کج‌رو نفرت داشته و با آن‌ها همنشین نخواهم شد. <span class="verse-marker">۴</span>دلِ کج را از خود دور می‌کنم و با بدی و شرارت سر و کاری نخواهم داشت. <span class="verse-marker">۵</span>کسی را که در خفا از همسایۀ خود غیبت کند، از بین خواهم برد و شخصی را که چشم مغرور و دل متکبر دارد تحمل نخواهم کرد. <span class="verse-marker">۶</span>از کسانی که به خداوند وفادار‌اند حمایت می‌کنم و آن‌ها را بخانۀ خود می‌پذیرم. کسی که در طریق کامل رفتار می‌کند، مرا خدمت خواهد نمود. <span class="verse-marker">۷</span>شخص فریبکار را در خانۀ خود راه نخواهم داد و دروغگو پیش نظر من نخواهد ماند. <span class="verse-marker">۸</span>هر روزه همۀ شریران را نابود کرده و شهر خداوند را از وجود بدکاران پاک خواهم ساخت. </p>
  <a id="c102"></a>
  <h2>مزمور یکصد و دوم </h2>
  <h3>دعا در پریشانی </h3>
  <p class="psalm-description">(دعای مسکین وقتیکه پریشان حال شده، نالۀ خود را به حضور خداوند می‌ریزد.) </p>
  <p>
    <span class="verse-marker">۱</span>ای خداوند، دعایم را بشنو و فریاد من نزد تو برسد. <span class="verse-marker">۲</span>در روز سختی از من رو مگردان. به من توجه فرما و هرگاه دعا می‌کنم مرا به زودی اجابت فرما. <span class="verse-marker">۳</span>روزهای عمرم مانند دود برباد رفته و استخوانهایم مثل هیزم در حال سوختن است. <span class="verse-marker">۴</span>دل من مثل گیاهی است که کوبیده و خشک شده باشد. خوردن غذای خود را فراموش کرده‌ام. <span class="verse-marker">۵</span>به سبب آواز نالۀ من، جزء پوست و استخوان چیزی در بدنم باقی نمانده است. <span class="verse-marker">۶</span>مثل مرغ سقای صحرا شده و مانند بوم خرابه‌ها گردیده‌ام. <span class="verse-marker">۷</span>خواب به چشمانم راه ندارد و چون پرنده‌ای تنها بر پشت بام هستم. <span class="verse-marker">۸</span>دشمنانم هر روز مرا سرزنش می‌کنند و مسخره‌کنندگانم مرا لعنت می‌نمایند. <span class="verse-marker">۹</span>به سبب خشم و غضب تو خاکستر را مثل نان می‌خورم و اشکهایم با آبی که می‌نوشم آمیخته‌اند، <span class="verse-marker">۱۰</span>زیرا که مرا برداشتی و بر زمین زدی. <span class="verse-marker">۱۱</span>روزهایم مانند سایه‌های عصر رو بزوال است و من مثل گیاه پژمرده می‌شوم. </p>
  <p>
    <span class="verse-marker">۱۲</span>لیکن تو ای خداوند، تا به ابد پادشاه هستی! و شهرت نام تو در تمام نسل‌ها باقی خواهد ماند. <span class="verse-marker">۱۳</span>تو برخاسته، بر سهیون رحم می‌کنی، زیرا وقت آن است که بر او شفقت نمائی و زمان معین رسیده است. <span class="verse-marker">۱۴</span>چون بندگان تو به سنگهای آنجا علاقه و دلبستگی دارند و بر خاک آن شفقت می‌نمایند. <span class="verse-marker">۱۵</span>قوم‌ها از نام خداوند خواهند ترسید و پادشاهان روی زمین از عظمت و جلال او. <span class="verse-marker">۱۶</span>زیرا خداوند سهیون را بنا می‌کند و در جلال خود ظاهر می‌گردد. <span class="verse-marker">۱۷</span>به زاری درماندگان توجه نموده و دعای مسکینان را خوار نخواهد شمرد. </p>
  <p>
    <span class="verse-marker">۱۸</span>این برای نسل آینده نوشته می‌شود تا قومی که آفریده خواهند شد، خداوند را ستایش کنند. <span class="verse-marker">۱۹</span>خداوند از جایگاه ملکوتی خود نگریسته و از آسمان بر زمین نظر افگنده است. <span class="verse-marker">۲۰</span>تا نالۀ اسیران را بشنود و آنانی را که محکوم به مرگ بودند، رهایی بخشد. <span class="verse-marker">۲۱</span>بنابراین نام خداوند در سهیون ذکر خواهد گردید و در اورشلیم او را ستایش خواهند کرد، <span class="verse-marker">۲۲</span>هنگامیکه اقوام و ملتهای جهان یکجا جمع شوند تا خداوند را عبادت نمایند. </p>
  <p>
    <span class="verse-marker">۲۳</span>توانائی مرا در نصف راه از من گرفت و روزهای مرا کوتاه گردانید. <span class="verse-marker">۲۴</span>آنگاه گفتم که ای خدای من، نگذار که در جوانی بمیرم. ای که جاویدان و ابدی هستی. <span class="verse-marker">۲۵</span>از قدیم بنیاد زمین را نهادی و آسمان‌ها عمل دستهای تو است. <span class="verse-marker">۲۶</span>آن‌ها فانی می‌شوند، لیکن تو باقی هستی و همگی آن‌ها همچون لباس، کهنه و فرسوده می‌شوند. تو آن‌ها را مثل ردا تبدیل می‌کنی و مبدل خواهند شد. <span class="verse-marker">۲۷</span>لیکن تو همان هستی و سالهای تو تمام نخواهد گردید. <span class="verse-marker">۲۸</span>فرزندان بندگانت در پناه تو بسر برده و نسل ایشان در حضور تو پایدار خواهند بود. </p>
  <a id="c103"></a>
  <h2>مزمور یکصد و سوم </h2>
  <h3>ستایش رحمت خدا </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای جان من خداوند را ستایش کن، ای تمام وجود من نام مقدس او را متبارک بخوان. <span class="verse-marker">۲</span>ای جان من خداوند را ستایش کن و مهربانی‌های او را از یاد نبر. <span class="verse-marker">۳</span>او تمام گناهانت را می‌بخشد و همۀ مرض‌های ترا شفا می‌دهد. <span class="verse-marker">۴</span>ترا از مرگ می‌رهاند و تاج رحمت و شفقت خود را بر سر تو می‌نهد. <span class="verse-marker">۵</span>جان ترا از نعمت‌های خود سیر می‌کند تا جوانی تو مثل عقاب تازه شود. </p>
  <p>
    <span class="verse-marker">۶</span>خداوند عدالت را به جا می‌آورد و انصاف را برای همۀ مظلومان. <span class="verse-marker">۷</span>طریق‌های خود را به موسی تعلیم داد و اعمال خود را به بنی‌اسرائیل. <span class="verse-marker">۸</span>خداوند بخشنده و مهربان است، دیر غضب و بسیار رحیم. <span class="verse-marker">۹</span>تا به ابد محاکمه نمی‌کند و خشم را همیشه نگاه نخواهد داشت. <span class="verse-marker">۱۰</span>با ما موافق گناهان ما عمل ننموده و ما را مطابق خطاهائی ما جزا نداده است، <span class="verse-marker">۱۱</span>زیرا آنقدر که آسمان از زمین بلندتر است، به همان قدر رحمت او بر ترسندگانش عظیم است. <span class="verse-marker">۱۲</span>به اندازه‌ای که مشرق از مغرب دور است، گناهان ما را از ما دور می‌کند. <span class="verse-marker">۱۳</span>چنانکه پدر بر فرزندان خود رحیم است، خداوند هم بر ترسندگان خود شفقت می‌نماید. <span class="verse-marker">۱۴</span>خداوند از سرشت ما آگاه است و می‌داند که خاک هستیم. </p>
  <p>
    <span class="verse-marker">۱۵</span>روزهای عمر انسان مثل گیاه است و مانند گل صحر می‌شگفد. <span class="verse-marker">۱۶</span>وقتی باد بر آن می‌وزد، نابود می‌شود و مکانش دیگر آن را نمی‌شناسد. <span class="verse-marker">۱۷</span>لیکن رحمت خداوند بر ترسندگانش از ازل تا به ابد است و عدالت او بر فرزندانِ فرزندان شان <span class="verse-marker">۱۸</span>و بر آنانی که عهد او را حفظ می‌کنند و فرایض او را یاد می‌دارند تا آن‌ها را بجا آورند. <span class="verse-marker">۱۹</span>خداوند تخت خود را در آسمان‌ها برقرار نموده و بر همه سلطنت می‌کند. </p>
  <p>
    <span class="verse-marker">۲۰</span>خداوند را متبارک خوانید، ای فرشتگان او که در قوّت زورآورید و آواز کلام او را می‌شنوید و به جا می‌آورید. <span class="verse-marker">۲۱</span>ای تمام لشکرهای او، خداوند را ستایش کنید و ای خادمان او که ارادۀ او را به جا می‌آورید! <span class="verse-marker">۲۲</span>ای همۀ کارهای خداوند، او را در همه جاهای سلطنت او متبارک خوانید! ای جان من خداوند را ستایش کن. </p>
  <a id="c104"></a>
  <h2>مزمور یکصد و چهارم </h2>
  <h3>در ستایش آفریدگار </h3>
  <p>
    <span class="verse-marker">۱</span>ای جان من، خداوند را ستایش کن. ای خداوند، خدای من، تو بسیار عظیم و به عزت و جلال ملبس هستی. <span class="verse-marker">۲</span>خویشتن را به نور پوشانیده و آسمان را مثل خیمه برافراشته‌ای. <span class="verse-marker">۳</span>خانۀ او بر فراز ابر‌ها بنا شده و ابر‌ها را عرادۀ خود ساخته و بر بالهای باد سوار می‌شود. <span class="verse-marker">۴</span>بادها را پیام‌رسان خود و شعله‌های آتش را خادمان خود می‌گرداند. </p>
  <p>
    <span class="verse-marker">۵</span>زمین را بر بنیاد آن استوار کرده که تا به ابد جنبش نخورد. <span class="verse-marker">۶</span>اوقیانوسها زمین را همچون جامه‌ای پوشاند و آب، کوهها را در بر گرفت. <span class="verse-marker">۷</span>از عتاب تو آبها به جریان آمدند و با صدای رعد تو به همه جا پراگنده شدند. <span class="verse-marker">۸</span>فراز کوهها را پوشاندند، در دره‌ها سرازیر گردیدند و به مکانی که مهیا ساختی جاری شدند. <span class="verse-marker">۹</span>برای آن‌ها حدودی را معین کردی تا از آن نگذرند و بار دیگر زمین را آب نپوشاند. <span class="verse-marker">۱۰</span>چشمه‌ها را در وادی‌ها جاری ساخت تا در میان کوهها روان شوند، <span class="verse-marker">۱۱</span>تمام حیوانات صحرا را سیراب می‌سازند و گوره‌خرها تشنگی خود را رفع می‌کنند. <span class="verse-marker">۱۲</span>پرندگان بر شاخه‌های درختان نزدیک آب آشیانه می‌سازند و نغمه‌سرایی می‌کنند. <span class="verse-marker">۱۳</span>با بارانی که از آسمان می‌فرستد، کوهها را سیراب می‌کند و از ثمرات اعمال تو زمین سیر می‌گردد. <span class="verse-marker">۱۴</span>برای مواشی علف و برای انسانها نباتات را می‌رویاند تا غذای خود را از آن‌ها به‌دست آورند. <span class="verse-marker">۱۵</span>همچنان ثمرۀ تاک که دل انسان را شادمان می‌کند و روغن که چهرۀ او را شاداب می‌سازد و وجود انسان را به نان قوی می‌گرداند. <span class="verse-marker">۱۶</span>درختان خداوند شاداب می‌گردند، یعنی سروهای آزاد لبنان که او غرس کرده است. <span class="verse-marker">۱۷</span>پرندگان در آن‌ها آشیانه می‌سازند و اما درخت صنوبر لانۀ لگ‌لگ‌ها می‌باشد. <span class="verse-marker">۱۸</span>کوههای بلند پناهگاه بزهای کوهی و صخره‌ها لانۀ موشهای صحرائی هستند. <span class="verse-marker">۱۹</span>ماه را برای تعیین وقت‌ها ساخت و آفتاب زمان غروب خود را می‌داند. </p>
  <p>
    <span class="verse-marker">۲۰</span>شب را بوجود می‌آوری، تا در تاریکی آن، حیوانات وحشی جنگل بخرامند. <span class="verse-marker">۲۱</span>شیر‌بچگان برای شکار خود غُرش می‌کنند و خوراک خویش را از خدا می‌خواهند. <span class="verse-marker">۲۲</span>در وقت طلوع آفتاب دوباره به بیشۀ خود می‌آیند و استراحت می‌کنند. <span class="verse-marker">۲۳</span>آنگاه انسان برای کسب و کار خود بیرون می‌رود و تا شامگاه به وظیفۀ خود مشغول می‌باشد. </p>
  <p>
    <span class="verse-marker">۲۴</span>ای خداوند اعمال تو چه بسیار است. همۀ آن‌ها را از روی حکمت انجام داده‌ای. زمین از مخلوقات تو پُر است. <span class="verse-marker">۲۵</span>در آن بحر وسیع و بزرگی که آفریده‌ای، جانورانِ بی‌شمار و حیوانات بزرگ و کوچک زندگی می‌کنند. <span class="verse-marker">۲۶</span>کشتی‌ها بر سطح آن روانند و لِویاتان، یعنی جانور بحری را که آفریده‌ای، در آن بازی می‌کند. <span class="verse-marker">۲۷</span>تمام مخلوقات تو منتظر‌اند تا تو روزی آن‌ها را بدهی. <span class="verse-marker">۲۸</span>آنچه را که به آن‌ها می‌دهی، آن‌ها جمع می‌کنند. دست خود را باز می‌کنی، پس از چیزهای نیکو سیر می‌شوند. <span class="verse-marker">۲۹</span>وقتی از آن‌ها رو بر‌می‌گردانی، به وحشت می‌افتند و هنگامیکه جان‌شان را می‌گیری، می‌میرند و به خاک بر‌می‌گردند. <span class="verse-marker">۳۰</span>چون روح خود را می‌فرستی، مخلوقات آفریده می‌شوند و روی زمین تازه می‌گردد. </p>
  <p>
    <span class="verse-marker">۳۱</span>جلال خداوند تا به ابد است. خداوند از اعمال خلقت خود خوشنود باشد. <span class="verse-marker">۳۲</span>وقتی بر زمین نگاه می‌کند، زمین بلرزه می‌آید و چون کوهها را لمس می‌کند، آتشفشان می‌شوند. </p>
  <p>
    <span class="verse-marker">۳۳</span>تا زنده‌ام خداوند را با سرود پرستش خواهم کرد و تا زمانی که وجود دارم خدای خود را ستایش خواهم نمود. <span class="verse-marker">۳۴</span>باشد که تفکر دلم مورد پسند او واقع گردد و من در خداوند شادمانی خواهم کرد. <span class="verse-marker">۳۵</span>گناهکاران از روی زمین محو گردند و شریران دیگر یافت نشوند. </p>
  <p>ای جان من خداوند را ستایش کن! هَلّلِویاه، سپاس به خداوند. </p>
  <a id="c105"></a>
  <h2>مزمور یکصد و پنجم </h2>
  <h3>خداوند و قوم برگزیدۀ او </h3>
  <h4>(همچنان در اول‌تواریخ ۱۶:‌۸‌-‌۲۲) </h4>
  <p>
    <span class="verse-marker">۱</span>خداوند را شکر کنید و نام او را بخوانید. اعمال او را به ملتها اعلام نمائید. <span class="verse-marker">۲</span>برای او سرود بسرائید و او را ستایش کنید. از همه کارهای شگفت‌انگیز او خبر بدهید. <span class="verse-marker">۳</span>در نام مقدس او فخر کنید و دل مشتاقان خداوند شادمان باشد. <span class="verse-marker">۴</span>خداوند و قوّت او را بطلبید و روی او را پیوسته بجوئید. <span class="verse-marker">۵</span>معجزاتی را که او انجام داده است به یاد آورید، همچنان نشانه‌های شگفت‌انگیز و داوری‌های دهان او را. <span class="verse-marker">۶</span>ای نسل بندۀ او ابراهیم و ای اولادۀ یعقوب، برگزیدۀ او. </p>
  <p>
    <span class="verse-marker">۷</span>خداوند، خدای ماست! داوری‌های او در تمامی جهان است. <span class="verse-marker">۸</span>عهد خود را یاد می‌دارد تا به ابد و کلامی را که بر هزاران پشت فرموده است، <span class="verse-marker">۹</span>آن عهدی را که با ابراهیم بسته و وعده‌ای را که برای اسحاق داده است. <span class="verse-marker">۱۰</span>آنرا برای یعقوب به عنوان فریضه‌ای استوار ساخت و برای اسرائیل عهد جاودانی. <span class="verse-marker">۱۱</span>او گفت که سرزمین کنعان را به تو می‌دهم تا ملکیت شما گردد. <span class="verse-marker">۱۲</span>هنگامیکه تعداد شان محدود و کم بود و در آنجا مثل بیگانگان بسر می‌بردند <span class="verse-marker">۱۳</span>و از یک ملت به ملت دیگر و از یک مملکت به قوم دیگر می‌رفتند، <span class="verse-marker">۱۴</span>او نگذاشت که کسی بر ایشان ظلم کند و حتی پادشاهان را به خاطر ایشان توبیخ نمود. <span class="verse-marker">۱۵</span>او فرمود: «بر مَسح‌شدگان من دست نزنید و به انبیای من ضرر نرسانید.» <span class="verse-marker">۱۶</span>پس قحطی را در آن زمین آورد و مایۀ زیست و نان آن‌ها را از بین برد. <span class="verse-marker">۱۷</span>او مردی را پیشتر از آن‌ها فرستاد، یعنی یوسف که به عنوان غلام فروخته شد. <span class="verse-marker">۱۸</span>پاهای یوسف را به زنجیر بستند و به گردن وی حلقۀ آهنی انداختند، <span class="verse-marker">۱۹</span>تا وقتیکه پیشگویی‌اش به وقوع پیوست و کلام خداوند او را از آزمایش گذشتانده و تصدیق فرمود. <span class="verse-marker">۲۰</span>آنگاه پادشاه او را از بند رهایی بخشید و سلطان قوم‌ها او را از زندان آزاد کرد. <span class="verse-marker">۲۱</span>او را بر خانۀ خود ناظر مقرر کرد و اختیار تمام دارائی خود را به وی سپرد، <span class="verse-marker">۲۲</span>تا به ارادۀ خود بر بزرگان فرعون سروری کند و مشایخ او را حکمت آموزد. </p>
  <p>
    <span class="verse-marker">۲۳</span>سپس اسرائیل به مصر درآمدند و یعقوب در زمین حام غربت پذیرفت. <span class="verse-marker">۲۴</span>خداوند قوم برگزیدۀ خود را بی‌نهایت بارور و زیاد گردانید و آن‌ها را قویتر از دشمنان شان ساخت. <span class="verse-marker">۲۵</span>لیکن دل مردم مصر را برگردانید تا بر قوم برگزیدۀ او کینه ورزند و با بندگان او با حیله رفتار نمایند. <span class="verse-marker">۲۶</span>بعد بندۀ خود موسی و هارون را که برگزیده بود، فرستاد. <span class="verse-marker">۲۷</span>آن‌ها نشانه‌های شگفت‌انگیز او را در میان مصریان انجام دادند و معجزات او را در سرزمین حام. <span class="verse-marker">۲۸</span>ظلمت را فرستاد که تاریکی شد و ایشان نتوانستند که به کلام او مخالفت ورزند. <span class="verse-marker">۲۹</span>آب‌های آن‌ها را به خون تبدیل کرد و تمام ماهی‌های شان مُردند. <span class="verse-marker">۳۰</span>بعد بقه‌ها به آن کشور هجوم آوردند و حتی قصر سلطنتی هم پُر از بقه شد. <span class="verse-marker">۳۱</span>به امر خداوند انواع مگس‌ها و پشه‌ها در سراسر آن کشور پیدا شدند. <span class="verse-marker">۳۲</span>به جای باران، ژاله و شعله‌های آتش را به کشور شان فرستاد. <span class="verse-marker">۳۳</span>تاک‌ها و انجیرهای شان را زد و درختان آن محل را شکست. <span class="verse-marker">۳۴</span>به فرمان او خیل ملخ و کرمهای بی‌شمار پیدا شدند <span class="verse-marker">۳۵</span>و همه نباتات و میوه‌های آنجا را خوردند. <span class="verse-marker">۳۶</span>تمامی نخست‌زادگان را در زمین ایشان زد، که اولباری‌های قوّت شان به شمار می‌رفت. </p>
  <p>
    <span class="verse-marker">۳۷</span>آنگاه قوم اسرائیل را که همگی سالم و نیرومند بودند، با نقره و طلا از مصر خارج کرد. <span class="verse-marker">۳۸</span>مصر از بیرون رفتن ایشان شاد بود، زیرا خوف ایشان بر مردم مصر قرار گرفته بود. <span class="verse-marker">۳۹</span>ابری را برای شان مثل سایبان گسترانید و آتشی که در شب روشنایی دهد. <span class="verse-marker">۴۰</span>وقتی از او درخواست کردند، پرندۀ سَلوی «بودنه» را فرستاد و ایشان را از نان آسمان سیر گردانید. <span class="verse-marker">۴۱</span>صخره را بشگافت و آب جاری شد و در جاهای خشک مثل نهر روان گردید. <span class="verse-marker">۴۲</span>زیرا کلام مقدس خود را به یاد آورد و بندۀ خویش ابراهیم را. <span class="verse-marker">۴۳</span>او قوم برگزیدۀ خود را با خوشی و سرود شادمانی بیرون آورد <span class="verse-marker">۴۴</span>و سرزمین اقوام دیگر را به آن‌ها داد و حاصل زحمت آن‌ها را به قوم برگزیدۀ خود بخشید. <span class="verse-marker">۴۵</span>تا آنکه فرایض او را نگاه دارند و احکام او را بجا آورند. </p>
  <p>هَلّلِویاه، سپاس به خداوند! </p>
  <a id="c106"></a>
  <h2>مزمور یکصد و ششم </h2>
  <h3>رحمت خداوند بر قوم برگزیده‌اش </h3>
  <p>
    <span class="verse-marker">۱</span>هَلّلِویاه، سپاس به خداوند! </p>
  <p>خداوند را سپاس گوئید زیرا که او نیکوست و رحمتش تا به ابد. <span class="verse-marker">۲</span>کیست که بتواند کارهای بزرگ خداوند را بیان کند و ستایش او را آنطوری که شایسته است بشنواند؟ <span class="verse-marker">۳</span>خوشا به حال آنانی که انصاف را نگاه دارند و آنکه عدالت را در همۀ وقت به عمل آورد. </p>
  <p>
    <span class="verse-marker">۴</span>ای خداوند به رضامندی‌ای که با قوم برگزیدۀ خود می‌داری، مرا یاد کن و به نجات خود از من تفقد نما. <span class="verse-marker">۵</span>تا سعادت برگزیدگان تو را ببینم، در خوشی قوم برگزیدۀ تو حصه بگیرم و با میراث تو فخر نمایم. </p>
  <p>
    <span class="verse-marker">۶</span>ما و پدران ما گناه نموده‌ایم و خطا کرده، شرارت ورزیده‌ایم. <span class="verse-marker">۷</span>پدران ما معجزات تو را در مصر درک نکردند و رحمت‌های زیاد تو را به یاد نیاوردند، بلکه در جوار آب یعنی ساحل بحیرۀ احمر فتنه‌انگیختند. <span class="verse-marker">۸</span>با آنهم به خاطر نام خود و برای اینکه قدرت عظیم خود را ظاهر سازد، آن‌ها را نجات داد. <span class="verse-marker">۹</span>به فرمان او بحیرۀ احمر خشک گردید و قوم برگزیدۀ خود را از اعماق بحر، گویی از بین صحرا عبور داد. <span class="verse-marker">۱۰</span>آن‌ها را از دست دشمنان نجات داد و از دست بدخواهان رهایی بخشید. <span class="verse-marker">۱۱</span>آب دشمنان ایشان را طوری پوشانید که حتی یکی از آن‌ها هم باقی نماند. <span class="verse-marker">۱۲</span>آنگاه به کلام او ایمان آوردند و سرود حمد او را سرائیدند. <span class="verse-marker">۱۳</span>اما اعمال او را به زودی فراموش کردند و مشورت او را انتظار نکشیدند. <span class="verse-marker">۱۴</span>بلکه در آن بیابان به شهوت‌پرستی پرداختند و در دشت خدا را آزمایش کردند. <span class="verse-marker">۱۵</span>پس خواست دل شان را بجا آورد، لیکن جان‌شان را به مرض مهلکی مبتلا ساخت. </p>
  <p>
    <span class="verse-marker">۱۶</span>در بیابان به موسی و به هارون، تقدیس‌شدۀ خداوند، حسد بردند. <span class="verse-marker">۱۷</span>آنگاه زمین چاک شد و داتان را در خود فرو‌برد و همچنین ابیرام و خانوادۀ او را پوشانید. <span class="verse-marker">۱۸</span>بعد آتشی در بین شان افروخته شد و شعلۀ آتش شریران را سوزانید. <span class="verse-marker">۱۹</span>در حوریب گوساله‌ای ساختند و آن بت ریخته شده را پرستش کردند. <span class="verse-marker">۲۰</span>تمثال یک گاو علف خور را بر خدای پُر‌جلال خویش ترجیح دادند. <span class="verse-marker">۲۱</span>خدای نجات‌دهندۀ خود را که کارهای عظیمی را در مصر کرده بود، از یاد بردند. <span class="verse-marker">۲۲</span>معجزات او را در سرزمین حام و کارهای هولناک او را در بحیرۀ احمر، همه را فراموش کردند. <span class="verse-marker">۲۳</span>آنگاه خواست ایشان را هلاک کند، اما برگزیدۀ او موسی به شفاعت آن‌ها برخاست و غضب خدا را فرو‌نشاند که آن‌ها هلاک نسازد. <span class="verse-marker">۲۴</span>آن‌ها سرزمین مرغوب را خوار شمردند و به کلام وی اعتماد نکردند. <span class="verse-marker">۲۵</span>در خیمه‌های خود لب به شکایت گشودند و به آواز خداوند گوش ندادند. <span class="verse-marker">۲۶</span>پس دست خود را بر ضد آن‌ها برافراشت که ایشان را در آن بیابان از بین ببرد <span class="verse-marker">۲۷</span>و اولادۀ‌شان را در میان امت‌ها بیندازد و ایشان را در کشورهای بیگانه پراگنده سازد. <span class="verse-marker">۲۸</span>سپس به بتِ بعل فغور پیوستند و قربانی‌های تقدیم‌شده به بتها را خوردند. <span class="verse-marker">۲۹</span>با این اعمال خود خداوند را به خشم آوردند و به مرض کشنده‌ای گرفتار گردیدند. <span class="verse-marker">۳۰</span>آنگاه فینِحاس برخاست و داوری نمود و مرض کشنده از بین برداشته شد. <span class="verse-marker">۳۱</span>این برای او به عدالت محسوب گردید، نسلاً بعد نسل تا ابدالآباد. </p>
  <p>
    <span class="verse-marker">۳۲</span>خداوند را نزد آب‌های مریبه غضبناک ساختند. موسی هم به خاطر آن‌ها آزار دید <span class="verse-marker">۳۳</span>و چنان روح او را تلخ ساختند که لب به ناسزا‌گفتن گشود. <span class="verse-marker">۳۴</span>ایشان آن قوم‌های را که خداوند امر فرموده بود از بین نبردند، <span class="verse-marker">۳۵</span>بلکه با آن‌ها رابطۀ دوستی برقرار کردند و اعمال بت‌پرستان را آموختند. <span class="verse-marker">۳۶</span>بتهای شانرا پرستیدند و با این کار برای خود دام گذاشتند. <span class="verse-marker">۳۷</span>پسران و دختران خود را برای ارواح پلید قربانی نمودند. <span class="verse-marker">۳۸</span>خون بیگناهان یعنی خون پسران و دختران خود را ریختند و آنرا برای بتهای کنعان قربانی کردند. آن سرزمین از خون آلوده گردید. <span class="verse-marker">۳۹</span>آن‌ها به خاطر اعمال خود نجس شدند و بت‌پرستی آن‌ها در نظر خداوند حکم زنا را داشت. <span class="verse-marker">۴۰</span>آنگاه خشم خداوند بر قوم برگزیده‌اش افروخته شد و او از آن‌ها بیزار گردید. <span class="verse-marker">۴۱</span>پس ایشان را به‌دست امت‌ها تسلیم نمود تا آنانی که از ایشان نفرت داشتند، بر آن‌ها حکمرانی کنند. <span class="verse-marker">۴۲</span>دشمنان شان بر آن‌ها ظلم کردند و آن‌ها را زیر دست خود خوار و ذلیل ساختند. <span class="verse-marker">۴۳</span>خداوند بارها قوم برگزیدۀ خود را نجات داد، اما آن‌ها هر بار در برابر او فتنه برانگیختند و به خاطر گناه خویش خوار و ذلیل گردیدند. <span class="verse-marker">۴۴</span>با وجود این، وقتی که فریاد ایشان را شنید، به درماندگی آن‌ها توجه کرد. <span class="verse-marker">۴۵</span>به خاطر ایشان، پیمان خود را بیاد آورد و به سبب رحمت بی‌پایان خود، آن‌ها را مجازات نکرد <span class="verse-marker">۴۶</span>و دل اسیرکنندگان ایشان را به رحم آورد. </p>
  <p>
    <span class="verse-marker">۴۷</span>ای خداوند، خدای ما، ما را نجات ده! ما را از میان ممالک بیگانه جمع کن، تا نام مقدس تو را حمد گوئیم و ستایش تو افتخار ما باشد. <span class="verse-marker">۴۸</span>خداوند، خدای اسرائیل از ازل تا به ابد متبارک باد! و تمام قوم بگویند: «آمین!» </p>
  <p>هَلّلِویاه، سپاس به خداوند! </p>
  <h3>کتاب پنجم </h3>
  <p class="section-range">(مزامیر ۱۰۷‌-‌۱۵۰) </p>
  <a id="c107"></a>
  <h2>مزمور یکصد و هفتم </h2>
  <h3>ستایش نیکویی خداوند </h3>
  <p>
    <span class="verse-marker">۱</span>خداوند را سپاس گوئید زیرا که او نیکوست و رحمتش تا به ابد. <span class="verse-marker">۲</span>فدیه‌شدگانِ خداوند این را بگویند، آنهائی که خداوند ایشان را از دست دشمن فدیه داده <span class="verse-marker">۳</span>و از کشورهای بیگانه، از شرق و غرب و شمال و جنوب جمع کرده است. </p>
  <p>
    <span class="verse-marker">۴</span>آن‌ها در صحرا و بیابان بیراهه آواره بودند و شهری برای سکونت نیافتند. <span class="verse-marker">۵</span>گرسنه و تشنه شدند و جان شان بیچاره و بینوا گردید. <span class="verse-marker">۶</span>آنگاه در تنگی خود نزد خداوند فریاد برآوردند و ایشان را از سختی‌های شان رهایی بخشید. <span class="verse-marker">۷</span>آن‌ها را به راه مستقیم رهبری نمود تا به شهری مسکون درآمدند. <span class="verse-marker">۸</span>پس خداوند را به سبب رحمتش و به سبب کارهای شگفت‌انگیز او با بنی‌آدم شکر کنند. <span class="verse-marker">۹</span>زیرا که جان تشنه را سیراب نموده و جان گرسنه را با چیزهای نیکو سیر کرد. </p>
  <p>
    <span class="verse-marker">۱۰</span>بعضی شان در تاریکی و سایۀ موت نشسته بودند و در زندان و زنجیر رنج می‌بردند، <span class="verse-marker">۱۱</span>زیرا که آن‌ها از کلام خدا سرپیچی کرده و احکام خدای قادر متعال را بجا نیاورده بودند. <span class="verse-marker">۱۲</span>به همین جهت آن‌ها را در زیر بار زحمت و مشقت چنان ذلیل ساخت که از پا افتادند و مدد کنندۀ نبود. <span class="verse-marker">۱۳</span>آنگاه در تنگی خود نزد خداوند فریاد برآوردند و ایشان را از سختی‌های شان رهایی بخشید. <span class="verse-marker">۱۴</span>آن‌ها را از تاریکی و سایه موت بیرون آورد و از بند و زنجیر آزاد کرد. <span class="verse-marker">۱۵</span>پس خداوند را به سبب رحمتش و به سبب کارهای شگفت‌انگیز او با بنی‌آدم شکر کنند. <span class="verse-marker">۱۶</span>زیرا که دروازه‌های برنجی را شکسته و پشت‌بندهای آهنی آنرا قطع می‌کند. </p>
  <p>
    <span class="verse-marker">۱۷</span>افراد نادان به خاطر روش شریرانۀ خود و به سبب گناهان خویش، در عذاب بودند. <span class="verse-marker">۱۸</span>جان شان از هر نوع خوراک بیزار بود و پای شان به لب گور رسیده بود. <span class="verse-marker">۱۹</span>آنگاه در تنگی خود نزد خداوند فریاد برآوردند و ایشان را از سختی‌های شان رهایی بخشید. <span class="verse-marker">۲۰</span>کلام خود را فرستاده، ایشان را شفا بخشید و از مرگ و عذاب نجات داد. <span class="verse-marker">۲۱</span>پس خداوند را به سبب رحمتش و به سبب کارهای شگفت‌انگیز او با بنی‌آدم شکر کنند. <span class="verse-marker">۲۲</span>قربانی‌های شکرانگی بگذرانند و با شادمانی کارهای را که او کرده است، اعلام نمایند. </p>
  <p>
    <span class="verse-marker">۲۳</span>بعضی از آن‌ها با کشتی به بحر رفتند و در آب‌های عمیق مشغول کار شدند. <span class="verse-marker">۲۴</span>آن‌ها کارهای خداوند و شاهکارهای دست او را در اعماق بحر دیدند. <span class="verse-marker">۲۵</span>به فرمان او باد و طوفان برخاست و امواج بحر به طغیان آمد. <span class="verse-marker">۲۶</span>کشتی‌ها گاهی به هوا بلند می‌شدند و گاهی به اعماق بحر فرو‌می‌رفتند. جان شان در این تلاطم از حال رفت. <span class="verse-marker">۲۷</span>مانند مستان اُفتان و خیزان شدند و نمی‌دانستند که چه کار کنند. <span class="verse-marker">۲۸</span>آنگاه در تنگی خود نزد خداوند فریاد برآوردند و ایشان را از سختی‌های شان رهایی بخشید. <span class="verse-marker">۲۹</span>طوفان را آرام کرد و امواج بحر از تلاطم باز‌ایستادند. <span class="verse-marker">۳۰</span>وقتی آرامش حکمفرما گردید، همه خوشحال شدند و خداوند آن‌ها را به بندر مقصود رسانید. <span class="verse-marker">۳۱</span>پس خداوند را به سبب رحمتش و به سبب کارهای شگفت‌انگیز او با بنی‌آدم شکر کنند. <span class="verse-marker">۳۲</span>عظمت و جلال او را به جماعت قوم اعلام کنند و نزد بزرگان قوم او را ستایش کنند. </p>
  <p>
    <span class="verse-marker">۳۳</span>او دریاها را به بیابان و چشمه‌های آب را به زمین خشک و بی‌آب تبدیل کرد. <span class="verse-marker">۳۴</span>زمین حاصلخیز را به خاطر شرارت ساکنان آن به شوره‌زار مبدل ساخت. <span class="verse-marker">۳۵</span>بیابان را به دریاچۀ آب و زمین خشک را به چشمه‌های آب تبدیل کرد. <span class="verse-marker">۳۶</span>گرسنگان را در آنجا ساکن ساخت تا شهری برای سکونت خود آباد کنند. <span class="verse-marker">۳۷</span>در زمین آنجا به زراعت پرداختند، تاکستانها غرس نمودند و حاصل بسیار به‌دست آوردند. <span class="verse-marker">۳۸</span>خداوند آن‌ها را برکت داد که بی‌حد زیاد شدند و نگذاشت که رمه و گلۀ شان کم گردد. </p>
  <p>
    <span class="verse-marker">۳۹</span>باز کم گشتند و تحقیر شدند و در زیر ظلم و ستم رنج کشیدند. <span class="verse-marker">۴۰</span>خداوند رهبران ظالم را خوار و در ویرانه‌ها آواره می‌سازد، <span class="verse-marker">۴۱</span>اما مسکین را از رنج و سختی رهایی می‌دهد و قبیله‌ها را مثل گله‌ها زیاد می‌سازد. <span class="verse-marker">۴۲</span>صالحان این را می‌بینند و خوشی می‌کنند، اما دهان شرارت بسته می‌گردد. </p>
  <p>
    <span class="verse-marker">۴۳</span>کیست خردمند تا بدین چیزها تفکر نماید؟ که ایشان رحمت‌های خداوند را خواهند فهمید. </p>
  <a id="c108"></a>
  <h2>مزمور یکصد و هشتم </h2>
  <h3>طلب کمک علیه دشمنان </h3>
  <p class="psalm-description">(مزموری از داود) </p>
  <h4>(همچنین در مزمور ۵۷:‌۷‌-‌۱۱ و ۶۰:‌۵‌-‌۱۲) </h4>
  <p>
    <span class="verse-marker">۱</span>ای خدا، دل من مستحکم است. سرود حمد تو را می‌خوانم و تو را از دل و جان ستایش می‌کنم. <span class="verse-marker">۲</span>ای چنگ و رباب بیدار شوید! من نیز سپیده‌دم را بیدار می‌کنم. <span class="verse-marker">۳</span>ای خداوند، تو را در میان قوم‌ها ستایش می‌کنم و در برابر ملتها سرود حمد تو را می‌خوانم، <span class="verse-marker">۴</span>زیرا که رحمت تو عظیم و مافوق آسمان‌ها است و راستی تو تا اوج افلاک می‌رسد. <span class="verse-marker">۵</span>ای خدا، بر فوق آسمان‌ها متعال باش و جلال تو بر روی همۀ زمین آشکار گردد! <span class="verse-marker">۶</span>با دست راست خود نجات ده و مرا اجابت فرما، تا محبوبان تو خلاصی یابند. </p>
  <p>
    <span class="verse-marker">۷</span>خدا در قدوسیت خود سخن گفته است: «با خوشی فراوان شهر شکیم را تقسیم می‌کنم و وادی سوکوت را اندازه‌گیری می‌کنم. <span class="verse-marker">۸</span>سرزمین جلعاد و مَنَسّی به من تعلق دارد. افرایم کلاهخود سر من و یهودا عصای سلطنت من است. <span class="verse-marker">۹</span>سرزمین موآب را ظرف طهارت می‌گردانم، بر ادوم کفش خود را می‌اندازم و بر فلسطین فریاد پیروزی بر‌می‌آورم.» </p>
  <p>
    <span class="verse-marker">۱۰</span>کیست که مرا به شهر حصار‌دار ببرد؟ و کیست که مرا به ادوم راهنمائی کند؟ <span class="verse-marker">۱۱</span>مگر نه تو ای خدا که ما را دور انداخته و با لشکرهای ما نرفتی؟ <span class="verse-marker">۱۲</span>مرا در مقابل دشمن کمک فرما، زیرا معاونت از طرف انسان باطل است. <span class="verse-marker">۱۳</span>با کمک خدا پیروزی نصیب ما است و او دشمنان ما را پایمال می‌سازد. </p>
  <a id="c109"></a>
  <h2>مزمور یکصد و نهم </h2>
  <h3>شکایت شخص رنجدیده </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خدای که تو را ستایش می‌کنم، خاموش مباش! <span class="verse-marker">۲</span>زیرا شریران و فریبکاران دهان به بدگوئی من گشوده‌اند و دربارۀ من سخنان دروغ می‌گویند. <span class="verse-marker">۳</span>با سخنان نفرت‌انگیز دور مرا گرفته و بی‌سبب با من جنگ می‌کنند. <span class="verse-marker">۴</span>به عوض محبتِ من، با من دشمنی می‌کنند، لیکن من دعا. <span class="verse-marker">۵</span>جواب خوبی‌های مرا با بدی می‌دهند و در عوض محبت، از آن‌ها کینه و نفرت می‌بینم. </p>
  <p>
    <span class="verse-marker">۶</span>شریر را بر دشمنم بگمار و ملامت‌کننده را در دست راست او. <span class="verse-marker">۷</span>هنگامیکه به محکمه بیاید، مجرم به حساب آید و دعای او گناه شمار گردد. <span class="verse-marker">۸</span>عمرش کوتاه گردد و مقام و منصبش به دیگری تعلق گیرد. <span class="verse-marker">۹</span>فرزندانش یتیم شوند و زن وی بیوه گردد. <span class="verse-marker">۱۰</span>فرزندان او آواره شده و گدایی کنند و از خرابه‌های شان رانده شوند. <span class="verse-marker">۱۱</span>طلبکار در بدل قرض، تمام مال و دارائی او را ضبط نماید و بیگانگان حاصل زحمتش را تاراج کنند. <span class="verse-marker">۱۲</span>کسی نباشد که به او دلسوزی کند و نه بر یتیمانِ وی شفقت بنماید. <span class="verse-marker">۱۳</span>نسل او قطع گردد و در طبقه بعد نام ایشان محو شود. <span class="verse-marker">۱۴</span>خداوند شرارت پدرانش را فراموش نکند و گناه مادرش را نیامرزد. <span class="verse-marker">۱۵</span>عصیان آن‌ها همیشه مد‌نظر خداوند بماند تا نام و نشان آن‌ها را از زمین قطع نماید، <span class="verse-marker">۱۶</span>زیرا که شفقت را نشناخت، بر فقیر و مسکین جفا کرد و شخص شکسته‌دل تا دم مرگ از او آزار دید. <span class="verse-marker">۱۷</span>او که لعنت را دوست می‌داشت، به خودش رسید و چون که برکت را نمی‌خواست، از او دور شده است. <span class="verse-marker">۱۸</span>لعنت را مثل لباس در بر خود گرفت که مانند آب در بدنش و مثل روغن در استخوان‌هایش درآمد. <span class="verse-marker">۱۹</span>لعنت مثل جامه‌ای باشد که او را می‌پوشاند و همچون کمربندی که به آن همیشه بسته می‌شود. <span class="verse-marker">۲۰</span>این اجرتی باشد از جانب خداوند برای ملامت‌کنندگان و بدخواهان جانم. </p>
  <p>
    <span class="verse-marker">۲۱</span>اما تو ای خداوند متعال و خدای من، به خاطر نام خود به من مدد فرما، چونکه رحمت تو نیکوست. مرا نجات ده، <span class="verse-marker">۲۲</span>زیرا که فقیر و مسکین هستم و دل من در اندرونم مجروح است. <span class="verse-marker">۲۳</span>مانند سایۀ زودگذر در حال فنا هستم و مثل ملخ رانده شده‌ام. <span class="verse-marker">۲۴</span>زانوهایم از روزه داشتن می‌لرزند و گوشتم آب می‌شود. <span class="verse-marker">۲۵</span>پیش مردم خوار و حقیر شده‌ام و وقتی مرا می‌بینند سر خود را می‌جنبانند. </p>
  <p>
    <span class="verse-marker">۲۶</span>ای خداوند و خدای من، به من مدد فرما و بر حسب رحمت خود مرا نجات ده. <span class="verse-marker">۲۷</span>تا بدانند که این است دست تو، و تو ای خداوند این را کرده‌ای. <span class="verse-marker">۲۸</span>ایشان لعنت بکنند، اما تو برکت بده. وقتی برخیزند، خجل شوند و اما بندۀ تو شادمان گردد. <span class="verse-marker">۲۹</span>جفاکنندگانم به رسوایی ملبس شوند و خجالت خویش را مثل لباس بپوشند. <span class="verse-marker">۳۰</span>خداوند را به زبان خود سپاس می‌گویم و در برابر گروه کثیری او را ستایش می‌کنم، <span class="verse-marker">۳۱</span>زیرا که به دست راست مسکین می‌ایستد تا او را از دست کسانی که بر جان او فتوی می‌دهند برهاند. </p>
  <a id="c110"></a>
  <h2>مزمور یکصد و دهم </h2>
  <h3>خداوند و پادشاه برگزیده‌اش </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>خداوند به خداوند من گفت: «در دست راست من بنشین تا دشمنانت را پای‌انداز تو سازم.» <span class="verse-marker">۲</span>خداوند عصای قوّت تو را از سهیون خواهد فرستاد تا بر دشمنانت سلطنت کنی. <span class="verse-marker">۳</span>در آن روزی که به جنگ دشمنان بروی، قوم تو در لباس تقوی و پرهیزگاری حاضر می‌شوند و مردان جوان، مثل شبنم صبحگاهی، به حضور تو بر کوه مقدس می‌آیند. </p>
  <p>
    <span class="verse-marker">۴</span>خداوند قسم خورده است و پشیمان نخواهد شد که: «تو کاهن هستی تا ابدالآباد، به رتبۀ ملکیزدق.» <span class="verse-marker">۵</span>خداوند که در دست راست تو است؛ در روز غضب خود پادشاهان را شکست می‌دهد. <span class="verse-marker">۶</span>در میان امت‌ها داوری می‌کند. میدان جنگ را از اجساد آن‌ها پُر می‌سازد و سر آن‌ها را در زمین وسیع می‌کوبد. <span class="verse-marker">۷</span>پادشاه از نهر کنار جاده می‌نوشد و نیرو می‌یابد و با پیروزی بپا می‌ایستد. </p>
  <a id="c111"></a>
  <h2>مزمور یکصد و یازدهم </h2>
  <h3>ستایش اعمال خداوند </h3>
  <p>
    <span class="verse-marker">۱</span>هَلّلِویاه، سپاس به خداوند! </p>
  <p>خداوند را با تمامی دل در مجلس راستکاران و در میان جماعت قوم سپاس می‌گویم. <span class="verse-marker">۲</span>کارهای خداوند عظیم‌اند و همۀ کسانیکه به آن‌ها رغبت دارند در آن‌ها جستجو می‌کنند. <span class="verse-marker">۳</span>کار خداوند پُر‌جلال و شکوهمند است و عدالت وی استوار تا به ابد. <span class="verse-marker">۴</span>معجزات او برای همیشه یاد می‌گردند. خداوند بخشنده و رحیم است. <span class="verse-marker">۵</span>برای ترسندگان خود روزی فراهم می‌سازد و به عهد خود وفا می‌کند تا ابدالآباد. <span class="verse-marker">۶</span>قدرت اعمال خود را با عطا کردن سرزمین امت‌ها برای قوم برگزیدۀ خود، به آن‌ها نشان داده است. </p>
  <p>
    <span class="verse-marker">۷</span>کارهای دستهایش راستی و انصاف است و همۀ احکام او قابل اعتماد. <span class="verse-marker">۸</span>آن‌ها تا به ابد پایدار هستند و بر اساس راستی و درستی انجام یافته‌اند. <span class="verse-marker">۹</span>فدیه‌ای برای قوم برگزیدۀ خود فرستاد و پیمان خویش را تا به ابد برقرار فرمود. نام او مقدس و مهیب است. <span class="verse-marker">۱۰</span>ترس خداوند ابتدای حکمت است. خردمندی نیکو برای همۀ کسانی است که آنرا در نظر دارند و انجام می‌دهند. حمد خداوند پایدار است تا به ابد. </p>
  <a id="c112"></a>
  <h2>مزمور یکصد و دوازدهم </h2>
  <h3>سعادت شخص خداترس </h3>
  <p>
    <span class="verse-marker">۱</span>هَلّلِویاه، سپاس به خداوند! </p>
  <p>خوشا به حال کسی که از خداوند می‌ترسد و در وصایای او بسیار رغبت دارد. <span class="verse-marker">۲</span>فرزندان او در زمین نیرومند می‌شوند و نسل راستکاران برکت می‌بیند. <span class="verse-marker">۳</span>ثروت و دارائی در خانۀ او می‌باشد و عدالتش تا به ابد پایدار است. </p>
  <p>
    <span class="verse-marker">۴</span>نور برای راستکاران در تاریکی طلوع می‌کند، او بخشنده و رحیم و عادل است. <span class="verse-marker">۵</span>سعادتمند است شخصی که رحیم و قرض‌دهنده باشد. او کارهای خود را با انصاف انجام می‌دهد. <span class="verse-marker">۶</span>او هرگز جنبش نمی‌خورد. شخص عادل تا به ابد یاد می‌شود. <span class="verse-marker">۷</span>از خبر بد نمی‌ترسد، دل او پایدار است و بر خداوند توکل دارد. <span class="verse-marker">۸</span>دل او استوار است و نمی‌ترسد تا آرزوی خویش را بر دشمنان خود ببیند. <span class="verse-marker">۹</span>از روی سخاوت به نیازمندان کمک می‌کند، عدالتش تا به ابد پایدار است و عزتمند و با قدرت می‌گردد. <span class="verse-marker">۱۰</span>شخص شریر این را دیده، غضبناک می‌شود و دندانهای خود را فشرده، دلش آب می‌گردد. آرزوی شریران زایل می‌شود. </p>
  <a id="c113"></a>
  <h2>مزمور یکصد و سیزدهم </h2>
  <h3>سرود حمد خداوند </h3>
  <p>
    <span class="verse-marker">۱</span>هَلّلِویاه، سپاس به خداوند! </p>
  <p>ای بندگان خداوند، سپاس بگوئید و نام خداوند را ستایش کنید. <span class="verse-marker">۲</span>نام خداوند متبارک باد، از حال تا به ابد. <span class="verse-marker">۳</span>از طلوع آفتاب تا غروب آن، نام خداوند ستایش شود. <span class="verse-marker">۴</span>خداوند متعال است، مافوق همۀ ملتها و جلال او به آسمان‌ها می‌رسد. </p>
  <p>
    <span class="verse-marker">۵</span>کیست مانند خداوند، خدای ما که در جایگاه آسمانی خود نشسته است <span class="verse-marker">۶</span>و متواضع می‌شود تا نظر نماید بر آسمان‌ها و بر زمین؟ <span class="verse-marker">۷</span>او مسکین را از خاک بر‌می‌دارد و فقیر را از خاکروبه بلند می‌کند. <span class="verse-marker">۸</span>تا آن‌ها را با بزرگان همنشین سازد یعنی با بزرگان قوم شان. <span class="verse-marker">۹</span>زن بی‌اولاد را خانه‌دار می‌سازد و مادر خوشبخت فرزندان. </p>
  <p>هَلّلِویاه، سپاس به خداوند! </p>
  <a id="c114"></a>
  <h2>مزمور یکصد و چهاردهم </h2>
  <h3>سرود فِصَح </h3>
  <p>
    <span class="verse-marker">۱</span>وقتی بنی‌اسرائیل مصر را ترک کردند و اولادۀ یعقوب از سرزمین بیگانگان خارج شدند، <span class="verse-marker">۲</span>یهودا جایگاه مقدس او شد و اسرائیل محل سلطنت وی. <span class="verse-marker">۳</span>بحر این را بدید و گریخت و اُردن به عقب برگشت. <span class="verse-marker">۴</span>کوهها مانند قوچ و تپه‌ها مثل بره به جست و خیز آمدند. <span class="verse-marker">۵</span>ای بحر ترا چه شد که گریختی؟ و ای اُردن که به عقب برگشتی؟ <span class="verse-marker">۶</span>ای کوهها چرا مثل قوچ به جست و خیز آمدید و ای تپه‌ها چرا مانند بره شدید؟ </p>
  <p>
    <span class="verse-marker">۷</span>ای زمین از حضور خداوند متزلزل شو و از حضور خدای یعقوب. <span class="verse-marker">۸</span>که صخره را دریاچۀ آب گردانید و سنگ خارا را چشمۀ آب. </p>
  <a id="c115"></a>
  <h2>مزمور یکصد و پانزدهم </h2>
  <h3>در وصف خدای حقیقی </h3>
  <p>
    <span class="verse-marker">۱</span>نه ما را، ای خداوند! نه ما را، بلکه نام خود را جلال ده! به سبب رحمت و راستی خویش. <span class="verse-marker">۲</span>چرا ملتهای جهان بگویند: «خدای ایشان کجاست؟» <span class="verse-marker">۳</span>خدای ما در آسمان است و آنچه را که اراده فرماید بعمل می‌آورد. <span class="verse-marker">۴</span>بتهای ایشان از نقره و طلاست و صنعت دستهای انسان. <span class="verse-marker">۵</span>آن‌ها دهان دارند، اما قادر به حرف زدن نیستند؛ دارای چشم هستند، ولی دیده نمی‌توانند. <span class="verse-marker">۶</span>گوش دارند، اما نمی‌شنوند. آن‌ها را بینی است، لیکن نمی‌بویند. <span class="verse-marker">۷</span>دارای دست هستند، ولی لمس کرده نمی‌توانند. پای دارند، اما راه نمی‌روند و صدائی از گلوی شان بر نمی‌آید. <span class="verse-marker">۸</span>کسانی که این بتها را می‌سازند و همچنان اشخاصی که به آن‌ها توکل می‌کنند، مثل بتهای شان بی‌شعور هستند. </p>
  <p>
    <span class="verse-marker">۹</span>ای اسرائیل، به خداوند توکل نما. «او معاون و سپر ایشان است.» <span class="verse-marker">۱۰</span>ای خاندانِ هارون بر خداوند توکل نمائید. «او معاون و سپر ایشان است.» <span class="verse-marker">۱۱</span>ای کسانی که از او می‌ترسید، بر او توکل نمائید. «او معاون و سپر ایشان است.» </p>
  <p>
    <span class="verse-marker">۱۲</span>خداوند ما را به یاد آورده و برکت می‌دهد. خاندان اسرائیل را برکت می‌دهد و خاندان هارون را برکت می‌دهد. <span class="verse-marker">۱۳</span>خداوند ترسندگان خود را برکت می‌دهد، چه خورد و چه بزرگ. <span class="verse-marker">۱۴</span>خداوند تعداد شما را بیفزاید، شما و فرزندان شما را. <span class="verse-marker">۱۵</span>شما برکت‌یافتۀ خداوند که آسمان و زمین را آفرید، هستید. <span class="verse-marker">۱۶</span>آسمان‌ها، آسمان‌های خداوند است و اما زمین را به بنی‌آدم بخشیده است. <span class="verse-marker">۱۷</span>مُردگان نیستند که خداوند را ستایش می‌کنند و نه آنانی که روندۀ دیار خاموشی هستند. <span class="verse-marker">۱۸</span>لیکن ما خداوند را متبارک می‌خوانیم، از حال تا به ابد. </p>
  <p>هَلّلِویاه، سپاس به خداوند! </p>
  <a id="c116"></a>
  <h2>مزمور یکصد و شانزدهم </h2>
  <h3>سپاسگزاری برای رهایی </h3>
  <p>
    <span class="verse-marker">۱</span>خداوند را محبت می‌نمایم، زیرا که آواز من و تضرع مرا می‌شنود. <span class="verse-marker">۲</span>او گوش خود را متوجۀ من ساخته است، پس تا که زنده هستم به دربار او دعا می‌کنم. <span class="verse-marker">۳</span>ریسمانهای موت مرا احاطه کرد، ترسهای مرگ مرا به وحشت انداخت و در تنگی و غم افتادم. <span class="verse-marker">۴</span>آنگاه نام خداوند را خواندم و گفتم: «آه ای خداوند، جان مرا رهایی ده!» </p>
  <p>
    <span class="verse-marker">۵</span>خداوند رحیم و عادل است و خدای ما رحیم است. <span class="verse-marker">۶</span>خداوند از اشخاص ناتوان محافظت می‌کند. خوار و ذلیل بودم، او مرا نجات داد. <span class="verse-marker">۷</span>ای جان من به آرامی خود برگرد، زیرا خداوند به تو احسان نموده است. <span class="verse-marker">۸</span>تو ای خداوند، جان مرا از موت خلاصی دادی و چشمانم را از اشک و پاهایم را از لغزیدن. <span class="verse-marker">۹</span>پس در زمین زندگان به حضور خداوند بسر می‌برم. <span class="verse-marker">۱۰</span>چون ایمان داشتم سخن گفتم، باوجودی که بسیار بینوا بودم. <span class="verse-marker">۱۱</span>در پریشانی خود گفتم که «جمیع آدمیان دروغگویند.» </p>
  <p>
    <span class="verse-marker">۱۲</span>خداوند را برای همه خوبی‌های که به من نموده است، چه ادا کنم؟ <span class="verse-marker">۱۳</span>به خاطر نجات خود، هدیۀ نوشیدنی را به حضور خداوند تقدیم می‌کنم و نام او را سپاس می‌گویم. <span class="verse-marker">۱۴</span>در حضور قوم برگزیدۀ او به وعده‌های که به خداوند داده‌ام، وفا می‌کنم. </p>
  <p>
    <span class="verse-marker">۱۵</span>موت مقدسان خداوند در نظر وی گرانبهاست. <span class="verse-marker">۱۶</span>آه ای خداوند، من بندۀ تو هستم! من بندۀ تو و پسر کنیز تو هستم. تو از بند آزادم کردی. <span class="verse-marker">۱۷</span>به حضور تو قربانی شکرگزاری را تقدیم نموده و نام تو را می‌ستایم. <span class="verse-marker">۱۸</span>در حضور قوم برگزیدۀ او به وعده‌های که به خداوند داده‌ام، وفا می‌کنم. <span class="verse-marker">۱۹</span>آنرا در پیشگاه خانۀ خداوند و در اندرون تو ای اورشلیم ادا می‌کنم. </p>
  <p>هَلّلِویاه، سپاس به خداوند! </p>
  <a id="c117"></a>
  <h2>مزمور یکصد و هفدهم </h2>
  <h3>در ستایش خداوند </h3>
  <p>
    <span class="verse-marker">۱</span>ای جمیع امت‌ها خداوند را سپاس بگوئید! و ای تمامی قبایل، او را ستایش کنید! <span class="verse-marker">۲</span>زیرا که رحمت خداوند بر ما عظیم است و وفاداری او تا به ابد. </p>
  <p>هَلّلِویاه، سپاس به خداوند! </p>
  <a id="c118"></a>
  <h2>مزمور یکصد و هجدهم </h2>
  <h3>سرود پیروزی </h3>
  <p>
    <span class="verse-marker">۱</span>خداوند را سپاس گوئید زیرا که نیکوست و رحمت او تا به ابد است. <span class="verse-marker">۲</span>قوم اسرائیل بگویند: «رحمت او تا به ابد است.» <span class="verse-marker">۳</span>خاندان هارون بگویند: «رحمت او تا به ابد است.» <span class="verse-marker">۴</span>ترسندگان خداوند بگویند: «رحمت او تا به ابد است.» </p>
  <p>
    <span class="verse-marker">۵</span>در هنگام سختی خداوند را خواندم. خداوند مرا اجابت فرموده و در جای وسیع قرارم داد. <span class="verse-marker">۶</span>خداوند با من است، پس نمی‌ترسم. انسان به من چه کرده می‌تواند؟ <span class="verse-marker">۷</span>خداوند همراه من و مددگار من است، پس شکست دشمنان خود را خواهم دید. <span class="verse-marker">۸</span>به خداوند پناه بردن بهتر است از توکل نمودن به انسانها. <span class="verse-marker">۹</span>به خداوند پناه بردن بهتر از توکل نمودن بر امیران. </p>
  <p>
    <span class="verse-marker">۱۰</span>جمیع امت‌ها مرا احاطه کرده‌اند، لیکن به نام خداوند ایشان را هلاک می‌کنم. <span class="verse-marker">۱۱</span>آن‌ها مرا از هر طرف احاطه نموده‌اند، لیکن به نام خداوند ایشان را هلاک می‌کنم. <span class="verse-marker">۱۲</span>آن‌ها مثل خیل زنبور بر من هجوم آورده‌اند ولی مانند آتش خارها خاموش می‌شوند، زیرا به نام خداوند ایشان را هلاک می‌کنم. <span class="verse-marker">۱۳</span>بر من با شدت هجوم آوردی تا بیفتم، لیکن خداوند به کمک من رسید. <span class="verse-marker">۱۴</span>خداوند قوّت و سرود من است؛ او نجات من شده است. </p>
  <p>
    <span class="verse-marker">۱۵</span>آواز ترنم و نجات در خیمۀ عادلان است. دست راست خداوند با شجاعت عمل می‌کند. <span class="verse-marker">۱۶</span>دست راست خداوند برافراشته است. دست راست خداوند با شجاعت عمل می‌کند. <span class="verse-marker">۱۷</span>نمی‌میرم، بلکه زنده می‌مانم و همه کارهای خداوند را اعلام می‌کنم. <span class="verse-marker">۱۸</span>گرچه خداوند مرا به شدت سرزنش کرد، لیکن مرا به موت نسپرده است. </p>
  <p>
    <span class="verse-marker">۱۹</span>دروازه‌های عدالت را برایم بگشائید تا داخل شوم و خداوند را سپاس گویم. <span class="verse-marker">۲۰</span>این دروازۀ خداوند است. عادلان به آن داخل می‌شوند. <span class="verse-marker">۲۱</span>ترا سپاس می‌گویم زیرا که مرا اجابت فرموده و نجات من شده‌ای. </p>
  <p>
    <span class="verse-marker">۲۲</span>سنگی را که معماران رد کردند، همان سنگِ سر زاویه شده است. <span class="verse-marker">۲۳</span>این از جانب خداوند شده و در نظر ما عجیب است. <span class="verse-marker">۲۴</span>این است روزی که خداوند ساخت. خوشی کنیم و شادمان باشیم. <span class="verse-marker">۲۵</span>آه ای خداوند نجات ببخش! آه ای خداوند ما را موفق گردان. </p>
  <p>
    <span class="verse-marker">۲۶</span>متبارک باد او که به نام خداوند می‌آید. شما را از خانۀ خداوند برکت می‌دهیم. <span class="verse-marker">۲۷</span>خداوند، خدائی است که نور خود را برای ما عطا کرده است. پس قربانی‌ها را با ریسمانها بر قربانگاه او ببندید. <span class="verse-marker">۲۸</span>تو خدای من هستی تو، پس تو را ستایش می‌کنم. خدای من، تو را متعال می‌خوانم. <span class="verse-marker">۲۹</span>خداوند را سپاس گوئید زیرا که نیکوست و رحمت او تا به ابد است. </p>
  <a id="c119"></a>
  <h2>مزمور یکصد و نوزدهم </h2>
  <h3>نور و تسلی در کلام خدا </h3>
  <p>
    <span class="verse-marker">۱</span>خوشا به حال کاملان طریق که پیرو شریعت خداوند هستند. <span class="verse-marker">۲</span>خوشا به حال آنانی که شهادات او را حفظ می‌کنند و با تمامی دل او را می‌طلبند. <span class="verse-marker">۳</span>کج‌روی نیز نمی‌کنند، بلکه در راههای خداوند قدم بر‌می‌دارند. <span class="verse-marker">۴</span>تو به ما وصایای خود را امر فرموده‌ای تا آن‌ها را تماماً نگاه داریم. <span class="verse-marker">۵</span>کاش که راههای من مستحکم شود تا فرایض تو را بجا آورم. <span class="verse-marker">۶</span>آنگاه خجل نخواهم شد چون تمام اوامر تو را در مد‌نظر خود دارم. <span class="verse-marker">۷</span>تو را به راستی دل سپاس خواهم گفت، وقتی داوری‌های عادلانۀ تو را بیاموزم. <span class="verse-marker">۸</span>فرایض تو را بجا می‌آورم، پس هیچگاهی مرا ترک مکن. </p>
  <p>
    <span class="verse-marker">۹</span>به چه چیز می‌تواند مرد جوان راه خود را پاک نگاه دارد؟ با محافظت آن موافق کلام تو. <span class="verse-marker">۱۰</span>از دل و جان در طلب تو هستم، پس نگذار که از اوامر تو سرکشی کنم. <span class="verse-marker">۱۱</span>کلام تو را در دل نگاه می‌دارم که مبادا به تو گناه ورزم. <span class="verse-marker">۱۲</span>ای خداوند تو متبارک هستی! فرایض خود را به من بیاموز. <span class="verse-marker">۱۳</span>تمامی داوری‌های دهان تو را به لب‌های خود بیان می‌کنم. <span class="verse-marker">۱۴</span>در طریق شهادات تو، بیشتر از کسب ثروت شادمانم. <span class="verse-marker">۱۵</span>در وصایای تو تفکر می‌کنم و به طریق‌های تو توجه می‌نمایم. <span class="verse-marker">۱۶</span>از فرامین تو لذت می‌برم، پس کلام تو را فراموش نمی‌کنم. </p>
  <p>
    <span class="verse-marker">۱۷</span>به بندۀ خود احسان کن تا زنده بمانم و کلام تو را حفظ نمایم. <span class="verse-marker">۱۸</span>چشمانم را باز کن تا حقایق شگفت‌انگیز احکام تو را ببینم. <span class="verse-marker">۱۹</span>من در این دنیا بیگانه هستم، پس اوامر خود را از من مخفی مدار. <span class="verse-marker">۲۰</span>همه وقت جان من از اشتیاق به داوری‌های تو بی‌تاب می‌شود. <span class="verse-marker">۲۱</span>مردمان متکبر و ملعون را که از اوامر تو گمراه می‌شوند، سرزنش می‌کنی. <span class="verse-marker">۲۲</span>ننگ و رسوایی را از من بگردان، زیرا که شهادات تو را حفظ کرده‌ام. <span class="verse-marker">۲۳</span>حاکمان نیز نشسته و بر ضد من سخن می‌گویند، لیکن بندۀ تو در فرایض تو تفکر خواهد کرد. <span class="verse-marker">۲۴</span>شهادات تو مایۀ خوشی من، و همیشه راهنمای من بوده‌اند. </p>
  <p>
    <span class="verse-marker">۲۵</span>جان من به خاک نزدیک شده است؛ مرا موافق کلام خود زنده ساز. <span class="verse-marker">۲۶</span>راههای زندگی خود را به حضور تو بیان کردم و تو مرا اجابت نمودی، پس احکام خود را به من بیاموز. <span class="verse-marker">۲۷</span>طریق وصایای خود را به من بفهمان، تا در کارهای شگفت‌انگیز تفکر نمایم. <span class="verse-marker">۲۸</span>دل من از غم و اندوه آب شده است، مرا موافق کلام خود استوار گردان. <span class="verse-marker">۲۹</span>راه دروغ را از من دور کن و احکام خود را به من لطف فرما. <span class="verse-marker">۳۰</span>راه راستی را اختیار کرده و داوری‌های تو را پیش خود می‌گذارم. <span class="verse-marker">۳۱</span>شهادات تو در دلم جا دارد، پس ای خداوند مرا شرمنده نساز. <span class="verse-marker">۳۲</span>در طریق اوامر تو می‌دوم با اشتیاق پیش می‌روم، زیرا که دل مرا از بند رها ساختی. </p>
  <p>
    <span class="verse-marker">۳۳</span>ای خداوند طریق احکام خود را به من بیاموز و من آن‌ها را تا به آخر نگاه می‌دارم. <span class="verse-marker">۳۴</span>مرا فهم بده و من از شریعت تو اطاعت کرده و با تمام دل آنرا بجا می‌آورم. <span class="verse-marker">۳۵</span>مرا در طریق اوامر خود رهنمود گردان، زیرا که راه تو برایم دلپذیر است. <span class="verse-marker">۳۶</span>دل مرا به شهادات خود مایل گردان، نه به سوی طمع. <span class="verse-marker">۳۷</span>چشمانم را از دیدن چیزهای باطل برگردان و در طریق خود مرا احیاء کن. <span class="verse-marker">۳۸</span>طبق وعده‌ای که به بندۀ خویش داده‌ای، عمل کن. همان وعده‌ای که به ترسندگان خود داده‌ای. <span class="verse-marker">۳۹</span>رسوایی را که از آن می‌ترسم از من دور کن زیرا داوری‌های تو نیکوست. <span class="verse-marker">۴۰</span>چقدر زیاد مشتاق وصایای تو هستم! بر حسب عدالت خود مرا احیاء کن. </p>
  <p>
    <span class="verse-marker">۴۱</span>ای خداوند، رحمت تو به من برسد و نجات تو بر حسب کلام تو. <span class="verse-marker">۴۲</span>تا بتوانم ملامت‌کنندۀ خود را جواب دهم، زیرا به کلام تو توکل دارم. <span class="verse-marker">۴۳</span>کلام راستی را هیچگاه از دهانم مگیر، زیرا که به داوری‌های تو امیدوارم <span class="verse-marker">۴۴</span>و احکام تو را پیوسته نگاه می‌دارم تا ابدالآباد. <span class="verse-marker">۴۵</span>در آزادی راه می‌روم زیرا که وصایای ترا طلبیده‌ام. <span class="verse-marker">۴۶</span>از شهادات تو نزد پادشاهان سخن می‌گویم و خجل نخواهم شد، <span class="verse-marker">۴۷</span>زیرا احکام تو را دوست دارم و اطاعت از آن‌ها برایم لذت‌بخش است. <span class="verse-marker">۴۸</span>دستهای خود را به سوی اوامر تو بلند می‌کنم، زیرا که آن‌ها را دوست می‌دارم و در فرایض تو تفکر می‌کنم. </p>
  <p>
    <span class="verse-marker">۴۹</span>کلام خود را با بندۀ خویش بیاد آور، زیرا مرا بوسیلۀ آن امید داده‌ای. <span class="verse-marker">۵۰</span>این در وقت سختی و مصیبت تسلی من است، زیرا کلام تو مرا زنده نگاه می‌دارد. <span class="verse-marker">۵۱</span>متکبران مرا بسیار مسخره می‌کنند، لیکن من از احکام تو رو بر‌نمی‌گردانم. <span class="verse-marker">۵۲</span>ای خداوند، داوری‌های تو را از قدیم بیاد می‌آورم و خویشتن را تسلی می‌دهم. <span class="verse-marker">۵۳</span>وقتی می‌بینم که اشخاص شریر احکام تو را بجا نمی‌آورند، از خشم به جوش می‌آیم. <span class="verse-marker">۵۴</span>فرایض تو، در دوران غربت من در این دنیا، سرود من هستند. <span class="verse-marker">۵۵</span>ای خداوند، نام تو را در شب بیاد می‌آورم و احکام تو را نگاه می‌دارم. <span class="verse-marker">۵۶</span>این است آنچه برایم تعیین شده است، زیرا که وصایای تو را نگاه می‌دارم. </p>
  <p>
    <span class="verse-marker">۵۷</span>خداوند بهرۀ من است، پس می‌گویم که کلام تو را نگاه می‌دارم. <span class="verse-marker">۵۸</span>از صمیم قلب خواستار رضای تو می‌باشم. بر حسب کلام خود بر من رحم فرما. <span class="verse-marker">۵۹</span>در راههای خود تفکر می‌کنم و پاهای خود را به شهادات تو مایل می‌سازم. <span class="verse-marker">۶۰</span>می‌شتابم تا بدون تأخیر اوامرت را بجا آورم. <span class="verse-marker">۶۱</span>اگر ریسمانهای شریران هم مرا احاطه کنند، احکام تو را فراموش نخواهم کرد. <span class="verse-marker">۶۲</span>در نصف شب بیدار می‌شوم و تو را به خاطر داوری‌های عادلانۀ تو ستایش می‌کنم. <span class="verse-marker">۶۳</span>من دوست همۀ ترسندگان تو هستم که وصایای تو را نگاه می‌دارند. <span class="verse-marker">۶۴</span>ای خداوند، زمین از رحمت تو پُر است؛ احکام خود را به من بیاموز! </p>
  <p>
    <span class="verse-marker">۶۵</span>با بندۀ خود احسان نمودی، ای خداوند موافق کلام خویش. <span class="verse-marker">۶۶</span>فهم و معرفت را به من بیاموز، زیرا که به اوامر تو اعتماد دارم. <span class="verse-marker">۶۷</span>قبل از اینکه مصیبت را ببینم، گمراه شده بودم، لیکن حالا کلام تو را بجا می‌آورم. <span class="verse-marker">۶۸</span>تو نیکو هستی و نیکویی می‌کنی. فرایض خود را به من بیاموز. <span class="verse-marker">۶۹</span>متکبران دربارۀ من دروغ گفتند، اما من به تمامی دل وصایای تو را نگاه می‌دارم. <span class="verse-marker">۷۰</span>دل ایشان از شدت چربی سخت شده است، ولی من از احکام تو لذت می‌برم. <span class="verse-marker">۷۱</span>مرا نیکوست که مصیبت را دیدم، تا فرایض تو را بیاموزم. <span class="verse-marker">۷۲</span>احکام دهان تو برای من بهتر است از هزاران طلا و نقره. </p>
  <p>
    <span class="verse-marker">۷۳</span>دستهای تو مرا ساخته و آفریده است. مرا فهیم گردان تا اوامر تو را بیاموزم. <span class="verse-marker">۷۴</span>ترسندگان تو از دیدن من خوشحال می‌شوند، زیرا به کلام تو امیدوار هستم. <span class="verse-marker">۷۵</span>ای خداوند، می‌دانم که داوری‌های تو عادلانه است و در وفاداری خود مرا تنبیه نموده‌ای. <span class="verse-marker">۷۶</span>پس رحمت تو برای من تسلی شود، موافق کلام تو با بندۀ خویش. <span class="verse-marker">۷۷</span>مرا از رحمت‌های خود برخوردار کن تا زنده بمانم و از احکام تو لذت ببرم. <span class="verse-marker">۷۸</span>متکبران خجل شوند، زیرا که با دروغهای خود مرا اذیت کردند و اما من در وصایای تو تفکر می‌کنم. <span class="verse-marker">۷۹</span>ترسندگان تو پیش من برگردند و آنانی که شهادات تو را می‌دانند. <span class="verse-marker">۸۰</span>دل من در فرایض تو کامل شود، تا شرمنده نشوم. </p>
  <p>
    <span class="verse-marker">۸۱</span>جان من در انتظار اینکه مرا نجات دهی از حال رفته است، لیکن به کلام تو امیدوار هستم. <span class="verse-marker">۸۲</span>چشمانم برای کلام تو تار گردیده است و می‌پرسم که چه وقت مرا تسلی خواهی داد. <span class="verse-marker">۸۳</span>مانند مَشکِ دود‌زده خشک شده‌ام، اما احکام تو را فراموش نکرده‌ام. <span class="verse-marker">۸۴</span>تا به کی بنده‌ات صبر کند؟ چه وقت جفاکنندگانم را داوری خواهی نمود؟ <span class="verse-marker">۸۵</span>متکبران برای من چاهها کندند، زیرا که از شریعت تو نافرمانی می‌کنند. <span class="verse-marker">۸۶</span>همۀ اوامر تو راست است. بر من ناحق جفا کردند، پس مرا امداد فرما. <span class="verse-marker">۸۷</span>نزدیک بود مرا از روی زمین نابود کنند، اما من وصایای تو را ترک نکردم. <span class="verse-marker">۸۸</span>بر حسب رحمت خود مرا زنده ساز تا شهادات دهان تو را نگاه دارم. </p>
  <p>
    <span class="verse-marker">۸۹</span>ای خداوند کلام تو تا ابدالآباد در آسمان‌ها پایدار است. <span class="verse-marker">۹۰</span>وفاداری تو نسل اندر نسل است، زمین را که آفریده‌ای پابرجا می‌ماند. <span class="verse-marker">۹۱</span>برای داوری‌های تو تا امروز ایستاده‌اند زیرا که همه در خدمت تو هستند. <span class="verse-marker">۹۲</span>اگر لذت و خوشی من در احکام تو نمی‌بود، به یقین که در خواری و ذلت خویش نابود می‌شدم. <span class="verse-marker">۹۳</span>وصایای تو را تا ابد فراموش نمی‌کنم زیرا به آن‌ها مرا زنده ساخته‌ای. <span class="verse-marker">۹۴</span>من از آن تو هستم؛ مرا نجات ده، زیرا که وصایای تو را می‌طلبم. <span class="verse-marker">۹۵</span>شریران برای من انتظار کشیدند تا مرا نابود کنند، ولی من به شهادات تو تفکر می‌کنم. <span class="verse-marker">۹۶</span>برای هر کمالی انتهایی دیدم، لیکن حکم تو بی‌نهایت وسیع است. </p>
  <p>
    <span class="verse-marker">۹۷</span>احکام تو را چقدر دوست می‌دارم؛ تمامی روز تفکر من است. <span class="verse-marker">۹۸</span>اوامر تو مرا حکیمتر از دشمنانم می‌سازد، زیرا که همیشه نزد من می‌باشد. <span class="verse-marker">۹۹</span>فهیم‌تر از همۀ معلمانم شدم، زیرا که شهادات تو تفکر من است. <span class="verse-marker">۱۰۰</span>عاقلتر از بزرگان قوم شدم، زیرا که وصایای تو را نگاه می‌دارم. <span class="verse-marker">۱۰۱</span>پاهای خود را از هر راه بد دور نگاه میدارم، تا اینکه کلام تو را بجا آورم. <span class="verse-marker">۱۰۲</span>از داوری‌های تو رو بر‌نمی‌گردانم، چونکه تو آن‌ها را به من آموختی. <span class="verse-marker">۱۰۳</span>کلام تو برای من گوارا و شیرینتر از عسل است. <span class="verse-marker">۱۰۴</span>وصایای تو به من دانایی می‌آموزد. بنابراین از هر راه دروغ نفرت دارم. </p>
  <p>
    <span class="verse-marker">۱۰۵</span>کلام تو برای پاهای من چراغ و برای راههای من نور است. <span class="verse-marker">۱۰۶</span>قول داده‌ام و به آن وفا می‌کنم که از اوامر تو پیروی نموده و داوری‌های عدالت تو را نگاه دارم. <span class="verse-marker">۱۰۷</span>بسیار رنج دیده‌ام. ای خداوند، موافق کلام خود مرا زنده ساز! <span class="verse-marker">۱۰۸</span>ای خداوند، عرض شکران و دعای مرا بپذیر و داوری‌های خود را به من بیاموز. <span class="verse-marker">۱۰۹</span>جان من همیشه در خطر است، اما احکام تو را از یاد نمی‌برم. <span class="verse-marker">۱۱۰</span>شریران برای من دام گسترده‌اند، اما از وصایای تو گمراه نمی‌شوم. <span class="verse-marker">۱۱۱</span>شهادات تو برای من میراث ابدی و مایۀ خوشی دل من است. <span class="verse-marker">۱۱۲</span>دل خود را برای بجا آوردن فرایض تو مایل ساختم، تا به ابد و تا آخر. </p>
  <p>
    <span class="verse-marker">۱۱۳</span>از مردمان دو رو بیزارم، لیکن احکام تو را دوست دارم. <span class="verse-marker">۱۱۴</span>تو پناهگاه و سپر من هستی و به کلام تو امیدوار هستم. <span class="verse-marker">۱۱۵</span>ای بدکاران از من دور شوید! من اوامر خدای خویش را نگاه می‌دارم. <span class="verse-marker">۱۱۶</span>مرا بر حسب کلام خود تأیید کن تا زنده شوم و از امید خود خجل نگردم. <span class="verse-marker">۱۱۷</span>مرا تقویت کن تا رستگار گردم و بر فرایض تو دایماً نظر نمایم. <span class="verse-marker">۱۱۸</span>همۀ کسانی را که از فرایض تو دور شده‌اند، از حضور خود می‌رانی و فریب آن‌ها را باطل می‌گردانی. <span class="verse-marker">۱۱۹</span>جمیع شریران را مثل تفاله دور می‌ریزی، بنابراین شهادات تو را دوست می‌دارم. <span class="verse-marker">۱۲۰</span>از ترس تو به خود می‌لرزم و از داوری‌هایت وحشت می‌کنم. </p>
  <p>
    <span class="verse-marker">۱۲۱</span>راستی و عدالت را بجا آوردم. مرا به دست ظالمان مسپار. <span class="verse-marker">۱۲۲</span>برای سعادت بندۀ خود ضامن شو تا متکبران بر من ظلم نکنند. <span class="verse-marker">۱۲۳</span>چشمانم برای نجات تو تار شده است و برای کلام عدالت تو. <span class="verse-marker">۱۲۴</span>با بندۀ خویش موافق رحمت خود رفتار کن و احکام خود را به من بیاموز. <span class="verse-marker">۱۲۵</span>من بندۀ تو هستم، مرا فهیم گردان تا شهادات تو را بدانم. <span class="verse-marker">۱۲۶</span>وقت آن است که خداوند عمل کند زیرا که احکام تو را باطل نموده‌اند. <span class="verse-marker">۱۲۷</span>اوامر تو را بیشتر از طلا دوست می‌دارم، زیادتر از زر خالص. <span class="verse-marker">۱۲۸</span>همۀ وصایای تو را در هر مورد راست می‌دانم، و از همه راههای دروغ نفرت دارم. </p>
  <p>
    <span class="verse-marker">۱۲۹</span>شهادات تو شگفت‌انگیز است. بنابراین، من آن‌ها را نگاه می‌دارم. <span class="verse-marker">۱۳۰</span>کشف کلام تو نور می‌بخشد و ساده‌دلان را فهیم می‌گرداند. <span class="verse-marker">۱۳۱</span>با اشتیاق زیاد و با هر نَفَس خود، خواهان وصایای تو هستم. <span class="verse-marker">۱۳۲</span>بر من نظر کن و کَرَم فرما، بر حسب عادت خویش به آنانی که نام تو را دوست می‌دارند. <span class="verse-marker">۱۳۳</span>قدم‌های مرا در کلام خود پایدار ساز، تا هیچ بدی بر من تسلط نیابد. <span class="verse-marker">۱۳۴</span>مرا از ظلم انسان خلاصی ده، تا وصایای تو را نگاه دارم. <span class="verse-marker">۱۳۵</span>روی خود را بر بندۀ خود روشن ساز و احکام خود را به من بیاموز. <span class="verse-marker">۱۳۶</span>سیل اشک از چشمانم جاری است، زیرا مردم از احکام تو پیروی نمی‌کنند. </p>
  <p>
    <span class="verse-marker">۱۳۷</span>ای خداوند، تو عادل هستی و داوری‌های تو راست است. <span class="verse-marker">۱۳۸</span>شهادات خود را در عدالت و امانت قرار داده‌ای. <span class="verse-marker">۱۳۹</span>غیرت من مرا از بین‌می‌برد، زیرا دشمنانم کلام تو را فراموش کرده‌اند. <span class="verse-marker">۱۴۰</span>کلام تو بی‌نهایت مصفی است و بندۀ تو آنرا دوست دارد. <span class="verse-marker">۱۴۱</span>من کوچک و حقیر هستم، اما وصایای تو را از یاد نمی‌برم. <span class="verse-marker">۱۴۲</span>عدالت تو عدل است تا ابد و احکام تو راست است. <span class="verse-marker">۱۴۳</span>تنگی و ضیقی مرا فرا‌گرفته است، اما اوامر تو برای من لذت‌بخش است. <span class="verse-marker">۱۴۴</span>شهادات تو عادل است تا ابد. مرا خردمند گردان تا زنده شوم. </p>
  <p>
    <span class="verse-marker">۱۴۵</span>به تمامیِ دل خوانده‌ام. ای خداوند مرا جواب ده تا احکام تو را نگاه دارم! <span class="verse-marker">۱۴۶</span>تو را خوانده‌ام، پس مرا نجات ده و شهادات تو را نگاه می‌دارم. <span class="verse-marker">۱۴۷</span>پیش از طلوع آفتاب عذر و زاری می‌کنم و به کلام تو امیدوار می‌باشم. <span class="verse-marker">۱۴۸</span>تمام شب چشمان خود را بیدار نگه داشتم، تا در کلام تو تفکر نمایم. <span class="verse-marker">۱۴۹</span>بر حسب رحمت خود آواز مرا بشنو. ای خداوند موافق داوری‌های خود مرا زنده ساز. <span class="verse-marker">۱۵۰</span>آنانی که در پی شرارت می‌روند و دور از احکام تو هستند، به من نزدیک می‌شوند. <span class="verse-marker">۱۵۱</span>اما تو ای خداوند نزدیک هستی و جمیع اوامر تو راست است. <span class="verse-marker">۱۵۲</span>مدتها پیش، از شهادات تو دانسته‌ام که آن‌ها را تا به ابد برقرار نموده‌ای. </p>
  <p>
    <span class="verse-marker">۱۵۳</span>بر ذلت و خواری من نظر کن و مرا خلاصی ده، زیرا احکام تو را فراموش نمی‌کنم. <span class="verse-marker">۱۵۴</span>در دعوی من دادرسی فرما و مرا رهایی ده و بر حسب کلام خویش مرا زنده ساز. <span class="verse-marker">۱۵۵</span>نجات از شریران دور است، زیرا که فرایض تو را نمی‌طلبند. <span class="verse-marker">۱۵۶</span>ای خداوند، رحمت‌های تو بسیار است. بر حسب داوری‌های خود مرا زنده ساز. <span class="verse-marker">۱۵۷</span>جفاکنندگان و دشمنان من بسیار‌اند، اما از شهادات تو رو بر‌نمی‌گردانم. <span class="verse-marker">۱۵۸</span>خیانتکاران را دیدم و از آن‌ها متنفر شدم، زیرا کلام تو را نگاه نمی‌دارند. <span class="verse-marker">۱۵۹</span>ببین که وصایای تو را دوست می‌دارم. ای خداوند، بر حسب رحمت خود مرا زنده ساز! <span class="verse-marker">۱۶۰</span>تمام کلام تو بر حق و همۀ داوری‌های تو عادلانه و تا به ابد است. </p>
  <p>
    <span class="verse-marker">۱۶۱</span>مردمان قدرتمند بی‌جهت بر من جفا کردند، اما دل من از کلام تو ترسان است. <span class="verse-marker">۱۶۲</span>من در کلام تو شادمان هستم، مثل کسی که گنجی را یافته باشد. <span class="verse-marker">۱۶۳</span>دروغ را زشت دانسته و از آن متنفرم، ولی احکام تو را دوست می‌دارم. <span class="verse-marker">۱۶۴</span>روزانه هفت بار تو را ستایش می‌کنم، برای داوری‌های عادلانۀ تو. <span class="verse-marker">۱۶۵</span>کسانی که احکام تو را دوست دارند، سلامتی بزرگی دارند و هیچ چیز باعث لغزش ایشان نخواهد شد. <span class="verse-marker">۱۶۶</span>ای خداوند، منتظر نجات از جانب تو هستم و اوامر تو را بجا می‌آورم. <span class="verse-marker">۱۶۷</span>جان من شهادات تو را نگاه داشته است و آن‌ها را بی‌نهایت دوست می‌دارم. <span class="verse-marker">۱۶۸</span>وصایا و شهادات تو را نگاه داشته‌ام، زیرا که تمام طریق‌های من در مد‌نظر تو است. </p>
  <p>
    <span class="verse-marker">۱۶۹</span>ای خداوند، فریاد من به حضور تو برسد. بر‌حسب کلام خود مرا فهیم گردان. <span class="verse-marker">۱۷۰</span>مناجات من به حضور تو برسد. بر‌حسب کلام خود مرا خلاصی ده. <span class="verse-marker">۱۷۱</span>لبهای من پیوسته تو را ستایش کند، زیرا فرایض خود را به من آموخته‌ای. <span class="verse-marker">۱۷۲</span>زبان من کلام تو را بسراید زیرا که تمام اوامر تو عدل است. <span class="verse-marker">۱۷۳</span>دست تو برای اعانت من برسد، زیرا که وصایای تو را برگزیده‌ام. <span class="verse-marker">۱۷۴</span>ای خداوند برای نجات تو مشتاق بوده‌ام و شریعت تو مایۀ خوشی من است. <span class="verse-marker">۱۷۵</span>جان من زنده شود تا تو را ستایش کنم و داوری‌های تو کمک کنندۀ من باشد. <span class="verse-marker">۱۷۶</span>مثل گوسفندِ گمشده سرگردانم، بندۀ خود را دریاب، زیرا که اوامر تو را فراموش نمی‌کنم. </p>
  <a id="c120"></a>
  <h2>مزمور یکصد و بیستم </h2>
  <h3>دعای رستگاری </h3>
  <p>
    <span class="verse-marker">۱</span>در هنگام سختی به حضور خداوند فریاد کردم و او دعایم را اجابت فرمود. <span class="verse-marker">۲</span>ای خداوند، جان مرا از دست دروغگویان و حیله‌گران نجات ده. <span class="verse-marker">۳</span>ای حیله‌گران، چه چیز به شما داده شود و چه در انتظار شماست؟ <span class="verse-marker">۴</span>تیرهای تیز جنگجویان با قوغهای آتشین. </p>
  <p>
    <span class="verse-marker">۵</span>وای بر من که در بین «مِاشِک» (دروغگویان) مأوا‌گزیده‌ام و در خیمه‌های «قِیدار» (حیله‌گران) ساکن شده‌ام. <span class="verse-marker">۶</span>چه طولانی شد سکونت جان من با مردمی که دشمن صلح و سلامتی می‌باشند. <span class="verse-marker">۷</span>من خواهان صلح و سلامتی هستم، لیکن چون سخن می‌گویم، ایشان آمادۀ جنگ می‌باشند. </p>
  <a id="c121"></a>
  <h2>مزمور یکصد و بیست و یکم </h2>
  <h3>خداوند حافظ ما است </h3>
  <p>
    <span class="verse-marker">۱</span>چشمان خود را بسوی کوهها دوخته‌ام، کمک من از کجا می‌آید؟ <span class="verse-marker">۲</span>کمک من از جانب خداوند است که آسمان و زمین را آفرید. <span class="verse-marker">۳</span>او نمی‌گذارد که پای تو بلغزد. او که حافظ تو است، نخواهد خوابید. <span class="verse-marker">۴</span>او که حافظ و نگهدار اسرائیل است، نمی‌خوابد و به خواب نمی‌رود. </p>
  <p>
    <span class="verse-marker">۵</span>خداوند حافظ تو است. خداوند به دست راستت سایۀ تو است. <span class="verse-marker">۶</span>آفتاب در روز به تو آسیبی نمی‌رساند و نه مهتاب در شب. <span class="verse-marker">۷</span>خداوند تو را از هر بدی نگاه می‌دارد. او جان تو را حفظ می‌کند. <span class="verse-marker">۸</span>خداوند خروج و دخولت را نگاه می‌دارد، از حال تا به ابد. </p>
  <a id="c122"></a>
  <h2>مزمور یکصد و بیست و دوم </h2>
  <h3>وصف اورشلیم </h3>
  <p class="psalm-description">(سرودی از داود) </p>
  <p>
    <span class="verse-marker">۱</span>هنگامیکه به من می‌گفتند: «بیا که به خانۀ خداوند برویم.» بسیار خوشحال می‌شدم. <span class="verse-marker">۲</span>حالا در اینجا در بین دروازه‌های تو ای اورشلیم، ایستاده‌ایم! <span class="verse-marker">۳</span>ای اورشلیم تو مثل شهری که تماماً با هم پیوسته باشد بنا شده‌ای. <span class="verse-marker">۴</span>قبایل در آنجا می‌آیند یعنی قبایل خداوند تا مطابق امر به اسرائیل، نام خداوند را ستایش کنند. <span class="verse-marker">۵</span>زیرا که در آنجا تخت داوری برپا شده است، یعنی تخت خاندان داود. </p>
  <p>
    <span class="verse-marker">۶</span>برای سلامتی اورشلیم دعا کنید. خجسته باد آنانی که تو را دوست دارند. <span class="verse-marker">۷</span>سلامتی در دربارهای تو باشد و آسایش در قصرهای تو. <span class="verse-marker">۸</span>بخاطر برادران و دوستانم، می‌گویم که سلامتی بر تو باد. <span class="verse-marker">۹</span>بخاطر خانۀ خداوند، خدای ما، سعادت تو را خواهانم. </p>
  <a id="c123"></a>
  <h2>مزمور یکصد و بیست و سوم </h2>
  <h3>درخواست رحمت </h3>
  <p>
    <span class="verse-marker">۱</span>چشمان خود را بسوی تو که بر تخت خود در آسمان‌ها نشسته‌ای، بر‌می‌افرازم! <span class="verse-marker">۲</span>اینک مثل چشمان غلامان بسوی آقایان خود، و مثل چشمان کنیزی بسوی خانم خانۀ خویش، همچنان چشمان ما بسوی خداوند، خدای ماست تا بر ما رحم فرماید. <span class="verse-marker">۳</span>ای خداوند، بر ما رحم فرما، بر ما رحم کن زیرا که بسیار خوار و ذلیل شده‌ایم. <span class="verse-marker">۴</span>از توهین کسانی که خود در راحتی و آسایش هستند و از تحقیر کردن مغروران جان ما به لب رسیده است. </p>
  <a id="c124"></a>
  <h2>مزمور یکصد و بیست و چهارم </h2>
  <h3>خداوند مددگار ماست </h3>
  <p class="psalm-description">(سرودی از داود) </p>
  <p>
    <span class="verse-marker">۱</span>اگر خداوند با ما نمی‌بود، حال اسرائیل بگوید: <span class="verse-marker">۲</span>«اگر خداوند با ما نمی‌بود، وقتی که دشمنان با ما مقاومت نمودند، <span class="verse-marker">۳</span>آن‌ها همۀ ما را زنده می‌بلعیدند، چون خشم ایشان بر ما افروخته بود. <span class="verse-marker">۴</span>آنگاه آبها ما را غرق می‌کرد و گردابها جان ما را می‌پوشاند. <span class="verse-marker">۵</span>آنگاه آب‌های خروشان از جان ما می‌گذشت.» </p>
  <p>
    <span class="verse-marker">۶</span>متبارک باد خداوند که نگذاشت ما شکار دندانهای آن‌ها شویم. <span class="verse-marker">۷</span>جان ما مثل پرنده از دام صیاد آزاد گردید. دام شکست و ما نجات یافتیم. <span class="verse-marker">۸</span>کمک ما به نام خداوند است که آسمان و زمین را آفرید. </p>
  <a id="c125"></a>
  <h2>مزمور یکصد و بیست و پنجم </h2>
  <h3>امنیت قوم برگزیدۀ خدا </h3>
  <p>
    <span class="verse-marker">۱</span>آنانی که به خداوند توکل دارند، مثل کوه سهیون هستند که هیچگاهی نمی‌لرزد و پایدار است تا به ابد. <span class="verse-marker">۲</span>کوهها گرداگرد اورشلیم است؛ و خداوند گرداگرد قوم برگزیدۀ خود از حال تا به ابد. <span class="verse-marker">۳</span>زیرا که زمین عادلان همیشه تحت قدرت شریران نخواهد ماند، مبادا عادلان دست خود را به گناه آلوده کنند. <span class="verse-marker">۴</span>ای خداوند به صالحان و به آنانی که راست‌دل می‌باشند، احسان فرما. <span class="verse-marker">۵</span>اما آنانی که به راههای کج خود مایل می‌باشند، خداوند ایشان را با بدکاران یکجا جزا می‌دهد. صلح و سلامتی بر اسرائیل باد. </p>
  <a id="c126"></a>
  <h2>مزمور یکصد و بیست و ششم </h2>
  <h3>دعا برای رهایی </h3>
  <p>
    <span class="verse-marker">۱</span>هنگامیکه خداوند اسیران سهیون را باز آورد، فکر کردیم که خواب می‌بینیم. <span class="verse-marker">۲</span>آنگاه دهان ما از خنده پُر شد و زبان ما از ترنم. اقوام دیگر دربارۀ ما می‌گفتند: «خداوند برای شان کارهای عظیمی انجام داده است.» <span class="verse-marker">۳</span>خداوند برای ما کارهای عظیم کرده است که از آن‌ها شادمان هستیم. </p>
  <p>
    <span class="verse-marker">۴</span>ای خداوند آنچه را از دست داده‌ایم به ما بازگردان، همانطوری که آب را به دریای خشک‌شدۀ بیابان بر‌می‌گردانی. <span class="verse-marker">۵</span>آنانی که با اشکها می‌کارند، با خوشی و مسرت درو می‌کنند. <span class="verse-marker">۶</span>آنکه با گریه بیرون می‌رود و دانه برای کشت می‌برد، یقیناً با ترنم بر‌می‌گردد و خوشه‌های خود را می‌آورد. </p>
  <a id="c127"></a>
  <h2>مزمور یکصد و بیست و هفتم </h2>
  <h3>اعتماد بر خدا </h3>
  <p class="psalm-description">(سرودی از سلیمان) </p>
  <p>
    <span class="verse-marker">۱</span>اگر خداوند خانه را آباد نکند، زحمت معماران بیهوده است. اگر خداوند شهر را محافظت نکند، مراقبت پاسبانان بی‌فایده است. <span class="verse-marker">۲</span>بی‌فایده است که شما صبح زود بر‌می‌خیزید و شب دیر می‌خوابید و نان مشقت را می‌خورید. زیرا هنگامیکه عزیزان خداوند در خواب‌اند، او برای ایشان تدارک می‌بیند. </p>
  <p>
    <span class="verse-marker">۳</span>فرزندان هدایای هستند از جانب خداوند. ثمرۀ رَحِم، برکت اوست. <span class="verse-marker">۴</span>پسرانی که برای مرد جوان متولد می‌شوند، مثل تیرهای در دست مرد زورآور هستند. <span class="verse-marker">۵</span>خوشا به حال کسی که از آن تیرها زیاد داشته باشد. آن شخص هنگام مقابله با دشمن مغلوب و شرمنده نمی‌شود. </p>
  <a id="c128"></a>
  <h2>مزمور یکصد و بیست و هشتم </h2>
  <h3>پاداش اطاعت از خداوند </h3>
  <p>
    <span class="verse-marker">۱</span>خوشا به حال کسی که از خداوند می‌ترسد و رهرو طریق‌های او می‌باشد. <span class="verse-marker">۲</span>حاصل دسترنج تو احتیاجات ترا فراهم می‌نماید و تو سعادتمند و کامران می‌باشی. <span class="verse-marker">۳</span>همسرت مثل تاکِ پُرثمر در خانه‌ات بوده و فرزندانت مانند نهال‌های زیتون بدور سفره‌ات می‌باشند. <span class="verse-marker">۴</span>کسی که از خداوند می‌ترسد، اینچنین مبارک می‌باشد. <span class="verse-marker">۵</span>خداوند ترا از سهیون برکت دهد. باشد که در تمام ایام عمرت سعادت اورشلیم را ببینی. <span class="verse-marker">۶</span>بلی، پسرانِ پسرانت را خواهی دید. صلح و سلامتی بر اسرائیل باد! </p>
  <a id="c129"></a>
  <h2>مزمور یکصد و بیست و نهم </h2>
  <h3>رهایی از دشمنان </h3>
  <p>
    <span class="verse-marker">۱</span>چه بسیار از طفولیتم مرا اذیت رسانیدند. حال اسرائیل بگوید: <span class="verse-marker">۲</span>«چه بسیار از طفولیتم مرا اذیت رسانیدند. لیکن بر من غالب نیامدند. <span class="verse-marker">۳</span>قلبه‌کنندگان بر پشت من قلبه کردند و زخم‌های عمیق به آن گذاشتند. <span class="verse-marker">۴</span>اما خداوند عادل است و مرا از بندهای شریران رهایی داد.» </p>
  <p>
    <span class="verse-marker">۵</span>کسانی که از سهیون نفرت دارند رسوا و مغلوب شوند. <span class="verse-marker">۶</span>مثل گیاهی باشند که روی بامها می‌روید؛ که پیش از آنکه آنرا بچینند، خشک می‌گردد. <span class="verse-marker">۷</span>هیچ درونده‌ای دست خود را از آن پُر نمی‌تواند کرد و نه خوشه‌چین آغوش خود را. <span class="verse-marker">۸</span>هیچ کسی به او نگوید: «خداوند به تو برکت بدهد و ما هم بنام خداوند به تو برکت می‌دهیم!» </p>
  <a id="c130"></a>
  <h2>مزمور یکصد و سی‌ام </h2>
  <h3>درخواست آمرزش </h3>
  <p>
    <span class="verse-marker">۱</span>ای خداوند از عمق‌ها نزد تو فریاد بر می‌آورم. <span class="verse-marker">۲</span>ای خداوند! آواز مرا بشنو و گوشهای تو به آواز عذر و زاری من متوجه شود. <span class="verse-marker">۳</span>ای خداوند، اگر گناهان را به نظر آوری، کیست که به حضور تو ای خداوند تواند ایستاد؟ <span class="verse-marker">۴</span>لیکن آمرزش نزد توست تا از تو بترسند. </p>
  <p>
    <span class="verse-marker">۵</span>منتظر خداوند هستم. جان من منتظر است و به کلام او امیدوارم. <span class="verse-marker">۶</span>جان من منتظر خداوند است، زیاده از منتظران صبح، بلی زیاده از منتظران صبح. <span class="verse-marker">۷</span>اسرائیل برای خداوند امیدوار باشد زیرا که رحمت نزد خداوند است و نزد اوست نجات فراوان. <span class="verse-marker">۸</span>او اسرائیل را از تمام گناهان وی رهایی می‌دهد. </p>
  <a id="c131"></a>
  <h2>مزمور یکصد و سی و یکم </h2>
  <h3>دعای شخص فروتن </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خداوند، دل من متکبر نیست و نه چشمانم برافراشته و خویشتن را به کارهای بزرگ مشغول نمی‌سازم و نه به کارهای که از عقل من دور است. <span class="verse-marker">۲</span>بلکه جان خود را آرام و خاموش ساختم، مثل کودکی که پس از شیر خوردن در آغوش مادر خود آرمیده است، آسوده و آرام هستم. <span class="verse-marker">۳</span>ای اسرائیل، بر خداوند امیدوار باش، از حال تا به ابد. </p>
  <a id="c132"></a>
  <h2>مزمور یکصد و سی و دوم </h2>
  <h3>در ستایش خانۀ خدا </h3>
  <p>
    <span class="verse-marker">۱</span>ای خداوند، سختی‌ها و خواری‌های را که داود متحمل شد بیاد آور. <span class="verse-marker">۲</span>چگونه برای خداوند قسم خورد و به خدای یعقوب وعده نمود <span class="verse-marker">۳</span>که به خانۀ خود داخل نمی‌شوم و در بستر خود آرام نمی‌گیرم، <span class="verse-marker">۴</span>خواب به چشمان خود نخواهم داد و نه پینکی را به مژگان خویش، <span class="verse-marker">۵</span>تا مکانی برای خداوند پیدا کنم و مسکنی برای خدای یعقوب. <span class="verse-marker">۶</span>اینک ذکر آنرا در افراته شنیدیم و آن را در صحرای یعاریم یافتیم. <span class="verse-marker">۷</span>به مسکن‌های او داخل شویم و نزد قدمگاه وی پرستش کنیم. <span class="verse-marker">۸</span>ای خداوند به عبادتگاه خود بیا، تو و صندوق پیمان، که مظهر قدرت توست. <span class="verse-marker">۹</span>کاهنانت به عدالت ملبس شوند و مقدسانت خوشی نمایند. </p>
  <p>
    <span class="verse-marker">۱۰</span>به خاطر بندۀ خود داود، روی خود را از مسح‌شدۀ خود برمگردان. <span class="verse-marker">۱۱</span>خداوند برای داود به راستی وعده کرد و از آن بر‌نخواهد‌گشت که «از نسل تو بر تخت تو خواهم گذاشت <span class="verse-marker">۱۲</span>و اگر پسران تو عهد مرا و شهاداتی را که به ایشان می‌آموزم نگاه دارند، آنگاه پسران ایشان نیز بر تخت تو برای همیشه خواهند نشست.» </p>
  <p>
    <span class="verse-marker">۱۳</span>خداوند سهیون را برگزیده و آنرا برای سکونت خویش شایسته دانست. او فرمود: <span class="verse-marker">۱۴</span>«اینست عبادتگاه من تا ابدالآباد. اینجا ساکن می‌باشم و اینچنین اراده نموده‌ام. <span class="verse-marker">۱۵</span>آذوقۀ آن را برکت می‌دهم و فقیرانش را به نان سیر می‌کنم، <span class="verse-marker">۱۶</span>و کاهنانش را به نجات ملبس می‌سازم و مقدسانش با خوشی سرود می‌خوانند. <span class="verse-marker">۱۷</span>در آنجا شاخ افتخار داود را می‌رویانم و چراغی برای مسح‌شدۀ خود آماده می‌کنم. <span class="verse-marker">۱۸</span>دشمنان او را به خجالت ملبس می‌سازم و تاج داود بر سر او درخشان باقی می‌ماند.» </p>
  <a id="c133"></a>
  <h2>مزمور یکصد و سی و سوم </h2>
  <h3>اتحاد برادرانه </h3>
  <p class="psalm-description">(سرودی از داود) </p>
  <p>
    <span class="verse-marker">۱</span>اینک چه خوش و چه دلپسند است که برادران به یکدلی باهم ساکن می‌شوند. <span class="verse-marker">۲</span>مثل روغنِ نیکو بر سر است که به ریش فرود می‌آید، یعنی به ریش هارون که به دامن ردایش می‌ریزد. <span class="verse-marker">۳</span>اتفاق و یکدلی مانند شبنم حِرمون است که بر کوههای سهیون فرود می‌آید. زیرا که در آنجا خداوند برکت خود را فرموده است یعنی حیات را تا به ابد. </p>
  <a id="c134"></a>
  <h2>مزمور یکصد و سی و چهارم </h2>
  <h3>دعوت به پرستش خداوند </h3>
  <p>
    <span class="verse-marker">۱</span>بیایید خداوند را متبارک خوانید، ای جمیع بندگان خداوند که شبانگاه در خانۀ خداوند می‌ایستید! <span class="verse-marker">۲</span>دستهای خود را به قدس برافرازید، و خداوند را متبارک خوانید. <span class="verse-marker">۳</span>خداوند که خالق آسمان و زمین است، ترا از سهیون برکت می‌دهد. </p>
  <a id="c135"></a>
  <h2>مزمور یکصد و سی و پنجم </h2>
  <h3>سرود ستایش </h3>
  <p>
    <span class="verse-marker">۱</span>هَلّلِویاه، سپاس به خداوند، نام خداوند را ستایش کنید! ای بندگانِ خداوند، او را ستایش کنید، <span class="verse-marker">۲</span>ای شما که در خانۀ خداوند و در صحن‌های خانۀ خدای ما می‌ایستید. <span class="verse-marker">۳</span>خداوند را شکر کنید، زیرا او نیکوست! نام او را ستایش کنید، زیرا که دلپسند است. <span class="verse-marker">۴</span>زیرا که خداوند یعقوب را برای خود برگزید و اسرائیل را به جهت مِلکِ خاصِ خویش. </p>
  <p>
    <span class="verse-marker">۵</span>می‌دانم که خداوند بزرگ است و خداوند ما برتر از همه خدایان است. <span class="verse-marker">۶</span>هرآنچه خداوند خواست آنرا کرد، در آسمان و زمین و در بحر و در همۀ عمق‌ها. <span class="verse-marker">۷</span>ابر‌ها را از دورترین نقاط روی زمین جمع می‌کند، رعد و برق را برای باران می‌سازد و باد و طوفان را از مخزنهای خویش بیرون می‌آورد. </p>
  <p>
    <span class="verse-marker">۸</span>نخست‌زادگان مصر را کشت، هم از انسان و هم از حیوانات. <span class="verse-marker">۹</span>در وسط تو ای مصر، معجزات و کارهای شگفت‌انگیز را بر ضد فرعون و جمیع بندگان وی فرستاد. <span class="verse-marker">۱۰</span>اقوام بسیار را زد و پادشاهان مقتدر را نابود کرد <span class="verse-marker">۱۱</span>که در آن جمله سیحون پادشاه اموریان، عوج پادشاه باشان و همه پادشاهان ممالک کنعان شامل بودند. <span class="verse-marker">۱۲</span>بعد کشورهای شان را به قوم برگزیدۀ خود، یعنی اسرائیل بخشید. </p>
  <p>
    <span class="verse-marker">۱۳</span>ای خداوند، نام تو تا به ابد باقی است و یاد تو نسل اندر نسل. <span class="verse-marker">۱۴</span>زیرا خداوند قوم برگزیدۀ خود را داوری نموده و بر بندگان خویش شفقت خواهد فرمود. </p>
  <p>
    <span class="verse-marker">۱۵</span>بتهای اقوام دیگر از طلا و نقره می‌باشند و ساختۀ دست بشر هستند. <span class="verse-marker">۱۶</span>دهان دارند، اما سخن نمی‌گویند. چشم دارند، ولی نمی‌بینند. <span class="verse-marker">۱۷</span>گوش دارند، اما نمی‌شنوند و در دهان شان هیچ نَفَس نیست. <span class="verse-marker">۱۸</span>کسانی که این بتها را می‌سازند و همچنان اشخاصی که به آن‌ها توکل می‌کنند، مثل بتهای شان بی‌شعور هستند. </p>
  <p>
    <span class="verse-marker">۱۹</span>ای خاندان اسرائیل، خداوند را متبارک خوانید. ای خاندان هارون، خداوند را ستایش کنید. <span class="verse-marker">۲۰</span>ای خاندان لاوی، خداوند را متبارک خوانید. ای ترسندگان خداوند، خداوند را ستایش کنید. <span class="verse-marker">۲۱</span>خداوند از سهیون متبارک باد، که در اورشلیم ساکن است. </p>
  <p>هَلّلِویاه، سپاس به خداوند. </p>
  <a id="c136"></a>
  <h2>مزمور یکصد و سی و ششم </h2>
  <h3>سرود شکرگزاری </h3>
  <p class="verse1">
    <span class="verse-marker">۱</span>خداوند را سپاس گوئید، </p>
  <p class="verse1">زیرا که نیکوست و رحمت او تا به ابد است. </p>
  <p class="verse1">
    <span class="verse-marker">۲</span>خدای خدایان را سپاس گوئید، </p>
  <p class="verse1">زیرا که رحمت او تا به ابد است. </p>
  <p class="verse1">
    <span class="verse-marker">۳</span>خداوند خداوندان را سپاس گوئید، </p>
  <p class="verse1">زیرا که رحمت او تا به ابد است. </p>
  <p> </p>
  <p class="verse1">
    <span class="verse-marker">۴</span>او را که تنها معجزات عظیم می‌کند، </p>
  <p class="verse1">زیرا که رحمت او تا به ابد است. </p>
  <p class="verse1">
    <span class="verse-marker">۵</span>او را که آسمان‌ها را به حکمت آفرید، </p>
  <p class="verse1">زیرا که رحمت او تا به ابد است. </p>
  <p class="verse1">
    <span class="verse-marker">۶</span>او را که زمین را بر آبها گسترانید، </p>
  <p class="verse1">زیرا که رحمت او تا به ابد است. </p>
  <p class="verse1">
    <span class="verse-marker">۷</span>او را که اجسام نورانی بزرگ آفرید، </p>
  <p class="verse1">زیرا که رحمت او تا به ابد است. </p>
  <p class="verse1">
    <span class="verse-marker">۸</span>آفتاب را برای سلطنت روز، </p>
  <p class="verse1">زیرا که رحمت او تا به ابد است. </p>
  <p class="verse1">
    <span class="verse-marker">۹</span>مهتاب و ستارگان را برای سلطنت شب، </p>
  <p class="verse1">زیرا که رحمت او تا به ابد است. </p>
  <p> </p>
  <p class="verse1">
    <span class="verse-marker">۱۰</span>که مصر را زد و نخست‌زادگان او را کشت، </p>
  <p class="verse1">زیرا که رحمت او تا به ابد است. </p>
  <p class="verse1">
    <span class="verse-marker">۱۱</span>او اسرائیل را از مصر بیرون آورد، </p>
  <p class="verse1">زیرا که رحمت او تا به ابد است. </p>
  <p class="verse1">
    <span class="verse-marker">۱۲</span>با دست قوی و بازوی دراز، </p>
  <p class="verse1">زیرا که رحمت او تا به ابد است. </p>
  <p class="verse1">
    <span class="verse-marker">۱۳</span>او را که بحیرۀ احمر را دو قسمت کرد، </p>
  <p class="verse1">زیرا که رحمت او تا به ابد است. </p>
  <p class="verse1">
    <span class="verse-marker">۱۴</span>و اسرائیل را از میان آن گذرانید، </p>
  <p class="verse1">زیرا که رحمت او تا به ابد است. </p>
  <p class="verse1">
    <span class="verse-marker">۱۵</span>اما فرعون و لشکر او را در بحیرۀ احمر غرق کرد، </p>
  <p class="verse1">زیرا که رحمت او تا به ابد است. </p>
  <p class="verse1">
    <span class="verse-marker">۱۶</span>او را که قوم برگزیدۀ خود را در بیابان راهنمائی نمود، </p>
  <p class="verse1">زیرا که رحمت او تا به ابد است. </p>
  <p class="verse1">
    <span class="verse-marker">۱۷</span>او را که پادشاهان بزرگ را زد، </p>
  <p class="verse1">زیرا که رحمت او تا به ابد است. </p>
  <p class="verse1">
    <span class="verse-marker">۱۸</span>و پادشاهان نامور را کشت، </p>
  <p class="verse1">زیرا که رحمت او تا به ابد است. </p>
  <p class="verse1">
    <span class="verse-marker">۱۹</span>سیحون پادشاه اموریان را، </p>
  <p class="verse1">زیرا که رحمت او تا به ابد است. </p>
  <p class="verse1">
    <span class="verse-marker">۲۰</span>عوج پادشاه باشان را، </p>
  <p class="verse1">زیرا که رحمت او تا به ابد است. </p>
  <p class="verse1">
    <span class="verse-marker">۲۱</span>و زمین شان را به ارثیت داد، </p>
  <p class="verse1">زیرا که رحمت او تا به ابد است. </p>
  <p class="verse1">
    <span class="verse-marker">۲۲</span>یعنی به ارثیت بندۀ خویش اسرائیل، </p>
  <p class="verse1">زیرا که رحمت او تا به ابد است. </p>
  <p> </p>
  <p class="verse1">
    <span class="verse-marker">۲۳</span>ما را در خواری و ذلت ما به یاد آورد، </p>
  <p class="verse1">زیرا که رحمت او تا به ابد است. </p>
  <p class="verse1">
    <span class="verse-marker">۲۴</span>و ما را از دشمنان ما رهایی داد، </p>
  <p class="verse1">زیرا که رحمت او تا به ابد است. </p>
  <p class="verse1">
    <span class="verse-marker">۲۵</span>که همۀ بشر را روزی می‌دهد، </p>
  <p class="verse1">زیرا که رحمت او تا به ابد است. </p>
  <p> </p>
  <p class="verse1">
    <span class="verse-marker">۲۶</span>خدای آسمان‌ها را سپاس گوئید، </p>
  <p class="verse1">زیرا که رحمت او تا به ابد است. </p>
  <a id="c137"></a>
  <h2>مزمور یکصد و سی و هفتم </h2>
  <h3>سوگنامۀ تبعید‌شدگان </h3>
  <p>
    <span class="verse-marker">۱</span>در کنار نهرهای بابل نشستیم و در آنجا گریه کردیم، چون سهیون را به یاد آوردیم. <span class="verse-marker">۲</span>چنگ و رباب خود را بر شاخه‌های درختان بید آویختیم. <span class="verse-marker">۳</span>زیرا کسانی که ما را به اسارت برده بودند، در آنجا از ما سرود خواستند و آنانی که ما را تاراج کرده بودند، شادمانی خواستند. زیرا می‌گفتند: «یکی از سرودهای سهیون را برای ما بخوانید.» <span class="verse-marker">۴</span>چگونه سرود خداوند را در زمین بیگانه بخوانیم؟ <span class="verse-marker">۵</span>اگر ترا ای اورشلیم فراموش کنم، آنگاه دست راست من از کار بیفتد. <span class="verse-marker">۶</span>اگر ترا ای اورشلیم به یاد نیاورم و اگر تو را بر تمام خوشی‌ها ترجیح ندهم، آنگاه زبانم به کامم بچسپد. </p>
  <p>
    <span class="verse-marker">۷</span>ای خداوند، گفتار ادومیان را در روز مصیبت اورشلیم بیاد آور که گفتند: «منهدم سازید، تا بنیادش منهدم سازید!» <span class="verse-marker">۸</span>ای بابل که تو ویران خواهی شد، خوشا به حال کسی که به تو جزا دهد چنانکه تو به ما جزا دادی! <span class="verse-marker">۹</span>خوشا به حال کسی که اطفال تو را بگیرد و ایشان را به صخره‌ها بزند. </p>
  <a id="c138"></a>
  <h2>مزمور یکصد و سی و هشتم </h2>
  <h3>دعای شکرگزاری </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>تو را به تمامی دل خود ستایش می‌کنم. به حضور خدایان تو را ستایش می‌کنم. <span class="verse-marker">۲</span>به سوی خانۀ مقدس تو عبادت کرده و نام تو را ستایش می‌کنم، به سبب رحمت و راستی تو. زیرا کلام و اسم خود را برتر از همه چیز جلال داده ای. <span class="verse-marker">۳</span>هنگامیکه به حضور تو دعا کردم، مرا اجابت فرمودی و مرا با بخشیدن قوّت در جانم شجاع ساختی. </p>
  <p>
    <span class="verse-marker">۴</span>ای خداوند، همۀ پادشاهان جهان تو را ستایش خواهند کرد، چون کلام دهان تو را بشنوند. <span class="verse-marker">۵</span>و طریق‌های خداوند را خواهند سرائید، زیرا که جلال خداوند عظیم است. <span class="verse-marker">۶</span>خداوند متعال است، لیکن بر فروتنان نظر می‌کند و اما اشخاص متکبر را از دور می‌شناسد. <span class="verse-marker">۷</span>اگر چه در میان سختی و مشکلات راه روم، مرا زنده نگاه خواهی داشت. دست خود را بر خشم دشمنانم دراز می‌کنی و دست راستت مرا نجات خواهد داد. <span class="verse-marker">۸</span>خداوند کار مرا به کمال خواهد رسانید. ای خداوند، رحمت تو تا به ابد است. کارهای دست خویش را ترک منما. </p>
  <a id="c139"></a>
  <h2>مزمور یکصد و سی و نهم </h2>
  <h3>خداوند، تو مرا می‌شناسی </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خداوند، تو مرا آزموده‌ای و می‌شناسی. <span class="verse-marker">۲</span>تو نشستن و برخاستن مرا می‌دانی و فکرهای مرا از دور فهمیده‌ای. <span class="verse-marker">۳</span>راه و خوابگاه مرا تفتیش کرده‌ای و همۀ طریق‌های مرا می‌دانی. <span class="verse-marker">۴</span>زیرا که سخنی بر زبان من نیست، جزء اینکه تو ای خداوند آنرا تماماً دانسته‌ای. <span class="verse-marker">۵</span>از هر طرف مرا احاطه کرده‌ای و با قدرت خود حفظم می‌کنی. <span class="verse-marker">۶</span>اینگونه معرفت برایم بسیار عجیب است و بلندتر از توان درک من. </p>
  <p>
    <span class="verse-marker">۷</span>از روح تو کجا بروم؟ و از حضور تو کجا بگریزم؟ <span class="verse-marker">۸</span>اگر به آسمان صعود کنم، تو آنجا هستی! و اگر در دنیای مُردگان بستر بگسترانم اینک تو آنجا هستی! <span class="verse-marker">۹</span>اگر بسوی طلوع آفتاب پرواز کنم و یا اگر در غرب‌ترین نقطۀ بحر ساکن شوم، <span class="verse-marker">۱۰</span>در آنجا نیز دست تو مرا رهبری نموده و دست راست تو مرا خواهد گرفت. <span class="verse-marker">۱۱</span>اگر بگویم: «تاریکی مرا بپوشاند و روشنایی گرداگرد من شب شود.» <span class="verse-marker">۱۲</span>بازهم تاریکی نزد تو تاریک نیست و شب مثل روز روشن و تاریکی مانند روشنایی است. <span class="verse-marker">۱۳</span>زیرا که تو آفریدگار دل و وجود من هستی؛ مرا در رَحِم مادرم نقش بستی. <span class="verse-marker">۱۴</span>تو را می‌ستایم زیرا که بطور مهیب و عجیب ساخته شده‌ام. کارهای تو شگفت‌انگیز است و جان من این را خوب می‌داند. <span class="verse-marker">۱۵</span>استخوانهایم از تو پنهان نبود وقتی که در نهان ساخته می‌شدم و در آغوش زمین نقشبندی می‌گشتم. <span class="verse-marker">۱۶</span>چشمان تو جنین مرا دیده است و پیش از آنکه روزهای زندگی من آغاز شود، تو همۀ آن‌ها را در کتاب خود ثبت کرده بودی. </p>
  <p>
    <span class="verse-marker">۱۷</span>ای خدا، فکرهای تو نزد من چقدر گرامی است و همگی آن‌ها چه عظیم است! <span class="verse-marker">۱۸</span>اگر آن‌ها را بشمارم، از ریگ زیاده است. وقتی که بیدار می‌شوم هنوز نزد تو حاضر هستم. </p>
  <p>
    <span class="verse-marker">۱۹</span>یقیناً ای خدا شریران را خواهی کشت، پس ای مردمان خون‌ریز از من دور شوید. <span class="verse-marker">۲۰</span>آن‌ها دربارۀ تو حرفهای پلید می‌زنند و دشمنانت نام تو را بیهوده بر زبان می‌آورند. <span class="verse-marker">۲۱</span>ای خداوند آیا نفرت نمی‌دارم از آنانی که تو را نفرت می‌دارند، و آیا مخالفان تو را ناپسند نمی‌شمارم؟ <span class="verse-marker">۲۲</span>ایشان را به نفرت تام نفرت می‌دارم. ایشان را دشمنان خویشتن می‌شمارم. </p>
  <p>
    <span class="verse-marker">۲۳</span>ای خدا، مرا امتحان کن و دل مرا بشناس. مرا بیازما و فکرهای مرا بدان، <span class="verse-marker">۲۴</span>و ببین که آیا در من راه فساد است! و مرا به طریق جاودانی هدایت فرما. </p>
  <a id="c140"></a>
  <h2>مزمور یکصد و چهلم </h2>
  <h3>دعا برای محافظت </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خداوند، مرا از شریران رهایی ده و از ظالمان محافظت فرما! <span class="verse-marker">۲</span>که در دلهای خود در شرارت تفکر می‌کنند و تمامی روز برای جنگ جمع می‌شوند. <span class="verse-marker">۳</span>زبان شان چون نیش مار تیز و سخنان آن‌ها مثل زهر کشنده است. <span class="verse-marker">۴</span>ای خداوند، مرا از دست شریران نگهدار، از ظالمان مرا محافظت فرما که نقشه می‌کشند تا پاهای مرا بلغزانند. <span class="verse-marker">۵</span>مردم متکبر برای من تله و ریسمانها پنهان کرده و در سر راهم دام گسترده و برای گرفتاری من طناب‌ها گذاشته‌اند. </p>
  <p>
    <span class="verse-marker">۶</span>به خداوند گفتم: «تو خدای من هستی. ای خداوند، آواز عذر و زاری مرا بشنو!» <span class="verse-marker">۷</span>ای خداوند متعال که قوّت نجات من هستی، تو سر مرا در روز جنگ می‌پوشانی. <span class="verse-marker">۸</span>ای خداوند، مگذار که مردم شریر به مراد خود برسند و نقشه‌های پلید خود را عملی کنند، مبادا سرافراشته شوند. <span class="verse-marker">۹</span>بگذار که سَرِ دشمنانم با شرارتِ لبهای خود شان پوشانیده شود. <span class="verse-marker">۱۰</span>بگذار که قوغهای آتش بر سر ایشان بریزد و در آتش انداخته شوند و در جای عمیقی بیفتند که دیگر از آن نتوانند برخیزند. <span class="verse-marker">۱۱</span>مردم بدگو در زمین پایدار نخواهد ماند. مرد ظالم را شرارت صید خواهد کرد تا او را هلاک کند. </p>
  <p>
    <span class="verse-marker">۱۲</span>می‌دانم که خداوند فقیران را دادرسی می‌کند و مسکینان را داوری می‌نماید. <span class="verse-marker">۱۳</span>عادلان نام تو را سپاس می‌گویند و راستکاران به حضور تو ساکن می‌شوند. </p>
  <a id="c141"></a>
  <h2>مزمور یکصد و چهل و یکم </h2>
  <h3>دعای شامگاهان </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خداوند، به حضور تو دعا می‌کنم، نزد من بشتاب. هنگامیکه تو را بخوانم آواز مرا بشنو! <span class="verse-marker">۲</span>دعای من به حضور تو مثل دودِ خوشبوی بخور آراسته شود و برافراشتن دستهایم، مثل قربانی شامگاهی. </p>
  <p>
    <span class="verse-marker">۳</span>ای خداوند، بر دهان من نگهبانی فرما، تا سخن بد از لبهایم خارج نگردد. <span class="verse-marker">۴</span>مگذار دلم به اعمال بد مایل گردد، تا مرتکب اعمال زشت با مردان بدکار نشوم و از چیزهای لذیذ ایشان نخورم. <span class="verse-marker">۵</span>شخص عادل مرا تنبیه کند و آن لطف خواهد بود، مرا تأدیب نماید که مثل روغن برای سر خواهد بود و سر من آن را رد نخواهد کرد. اما بر ضد اعمال بدکاران پیوسته دعا خواهم نمود. <span class="verse-marker">۶</span>وقتی داوران ایشان از سر صخره‌ها انداخته شوند، آنگاه بدکاران سخنان مرا خواهند شنید و به درستی آن پی خواهند برد. <span class="verse-marker">۷</span>مثل زمینی که قلبه و شیار می‌گردد، استخوانها به هر طرف پراگنده می‌شوند. </p>
  <p>
    <span class="verse-marker">۸</span>زیرا که ای خداوند، خدای متعال، چشمان من بسوی توست و بر تو توکل دارم، پس جان مرا تلف منما! <span class="verse-marker">۹</span>مرا از دامی که برای من گسترده‌اند حفظ کن و مرا از طناب‌های گناهکاران نگاه‌دار. <span class="verse-marker">۱۰</span>شریران به دامهای خود بیفتند و من به سلامتی بگذرم. </p>
  <a id="c142"></a>
  <h2>مزمور یکصد و چهل و دوم </h2>
  <h3>دعا در هنگام پریشانی </h3>
  <p class="psalm-description">(قصیده‌ای از داود و دعا وقتیکه در مغاره بود) </p>
  <p>
    <span class="verse-marker">۱</span>به آواز خود نزد خداوند فریاد بر‌می‌آورم و با صدای بلند در حضور خداوند عذر و زاری می‌کنم. <span class="verse-marker">۲</span>نالۀ خود را در حضور او خواهم ریخت و سختی و مشکلات خود را نزد او بیان خواهم کرد. <span class="verse-marker">۳</span>وقتیکه روح من در من مدهوش می‌شود، فقط تو طریق مرا می‌دانی. در راهی که می‌روم دام برای من پنهان کرده‌اند. <span class="verse-marker">۴</span>به طرف راست من بنگر و ببین که کسی نیست که همراه من باشد. پناهگاهی ندارم و کسی نیست که در فکر جان من باشد. </p>
  <p>
    <span class="verse-marker">۵</span>نزد تو ای خداوند فریاد می‌کنم، زیرا تو یگانه پناهگاه و حصۀ من در زمین زندگان هستی. <span class="verse-marker">۶</span>به نالۀ من توجه کن زیرا که بسیار خوار و ذلیل شده‌ام! مرا از دست جفاکنندگانم برهان، زیرا که از من قویتر هستند. <span class="verse-marker">۷</span>جان مرا از زندان آزاد کن، تا نام تو را ستایش کنم. عادلان گرداگرد من خواهند آمد، زیرا که به من احسان نموده‌ای. </p>
  <a id="c143"></a>
  <h2>مزمور یکصد و چهل و سوم </h2>
  <h3>تضرع به حضور خدا </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>ای خداوند، دعای مرا بشنو و به عذر و زاری من گوش بده! در وفاداری و عدالت خویش مرا اجابت فرما! <span class="verse-marker">۲</span>بندۀ خود را محاکمه مکن، زیرا زنده‌ای نیست که به حضور تو عادل شمرده شود. <span class="verse-marker">۳</span>دشمن بر جان من جفا کرده، حیات مرا بر زمین کوبیده است و مرا در ظلمت ساکن گردانیده، مثل کسانی که سالها پیش مُرده باشند. <span class="verse-marker">۴</span>پس روح من در من مدهوش شده و دلم در عمق وجودم ترسان و سرگردان گردیده است. <span class="verse-marker">۵</span>ایام قدیم را بیاد می‌آورم. در همۀ اعمال تو تفکر نموده و در کارهای دست تو می‌اندیشم. <span class="verse-marker">۶</span>دستهای خود را بسوی تو دراز می‌کنم. جان من مثل زمین خشک، تشنۀ تو است. </p>
  <p>
    <span class="verse-marker">۷</span>ای خداوند، به زودی مرا اجابت فرما زیرا روح من ناتوان شده است. روی خود را از من مپوشان، مبادا بمیرم و به دیار مُردگان بروم. <span class="verse-marker">۸</span>صبحگاهان رحمت خود را بر من بشنوان زیرا که بر تو توکل دارم. راهی را که در آن باید بروم به من بیاموز، زیرا که نزد تو جان خود را بر‌می‌افرازم. <span class="verse-marker">۹</span>ای خداوند، مرا از دشمنانم برهان زیرا که به تو پناه برده‌ام. <span class="verse-marker">۱۰</span>مرا تعلیم ده تا ارادۀ تو را بجا آورم زیرا خدای من تو هستی. روح مهربان تو مرا در زمین هموار هدایت بنماید. <span class="verse-marker">۱۱</span>به خاطر نام خود ای خداوند مرا زنده ساز و به خاطر عدالت خویش جان مرا از سختی نجات ده. <span class="verse-marker">۱۲</span>به خاطر رحمت خود، دشمنانم را نابود کن و همۀ مخالفان جانم را هلاک کن، زیرا که من خادم تو هستم. </p>
  <a id="c144"></a>
  <h2>مزمور یکصد و چهل و چهارم </h2>
  <h3>سپاسگزاری پادشاه </h3>
  <p class="psalm-description">(مزموری از داود) </p>
  <p>
    <span class="verse-marker">۱</span>خداوند که صخرۀ من است، متبارک باد. او دستهای مرا به جنگ و انگشتانم را به پیکار تعلیم داد! <span class="verse-marker">۲</span>رحمت من اوست و پناهگاه من و قلعۀ بلند من و رهانندۀ من و سپر من و آنکه بر او توکل دارم. او قوم مرا در زیر اطاعت من می‌دارد. </p>
  <p>
    <span class="verse-marker">۳</span>ای خداوند، آدمی چیست که او را بشناسی؟ و پسر انسان که او را به حساب بیاوری؟ <span class="verse-marker">۴</span>انسان مثل نَفَسی است و روزهایش مثل سایه‌ای است که می‌گذرد. </p>
  <p>
    <span class="verse-marker">۵</span>ای خداوند، آسمان‌های خود را خم ساخته، فرود بیا. کوهها را لمس کن تا دود شوند. <span class="verse-marker">۶</span>رعد و تیرهای آتشین برق را بفرست و دشمنان را پراگنده و تار و مار گردان. <span class="verse-marker">۷</span>دست تو از آسمان مرا رهانیده و از آب‌های بسیار خلاصی دهد، یعنی از دست بیگانگان. <span class="verse-marker">۸</span>که دهان ایشان سخنان بیهوده می‌گوید و دست راست ایشان، دست راست دروغ است. </p>
  <p>
    <span class="verse-marker">۹</span>ای خدا، تو را با سرود نو ستایش می‌کنم و با نوای رباب برای تو می‌سرایم. <span class="verse-marker">۱۰</span>تو پادشاهان را نجات می‌بخشی و بنده ات، داود را از شمشیر کشنده می‌رهانی. <span class="verse-marker">۱۱</span>مرا از دست بیگانگان برهان و خلاصی ده، که دهان ایشان سخنان بیهوده می‌گوید و دست راست ایشان، دست راست دروغ است. <span class="verse-marker">۱۲</span>تا پسران ما در جوانی خود نمو کرده، مثل نهالان باشند و دختران ما چون ستون‌های تراشیده‌شدۀ قصر پادشاهان. <span class="verse-marker">۱۳</span>انبارهای ما پُر از هرگونه محصولات شده و گله‌های ما هزارها و کرورها در صحراهای ما بزایند. <span class="verse-marker">۱۴</span>گاوهای ما باربردار شوند و رخنۀ در دیوار شهر ما نباشد و کسی به اسارت برده نشود و آه و ناله‌ای در کوچه‌های ما نباشد. </p>
  <p>
    <span class="verse-marker">۱۵</span>خوشا به حال قومی که نصیب ایشان این است و خوشا به حال آن قوم که خداوند، خدای ایشان است. </p>
  <a id="c145"></a>
  <h2>مزمور یکصد و چهل و پنجم </h2>
  <h3>سرود ستایش </h3>
  <p class="psalm-description">(سرود ستایش از داود) </p>
  <p>
    <span class="verse-marker">۱</span>ای خدای من، ای پادشاه، تو را متعال می‌خوانم و نام تو را تا به ابد ستایش می‌کنم! <span class="verse-marker">۲</span>تمامی روز تو را متبارک می‌خوانم و نام تو را تا به ابد سپاس می‌گویم. <span class="verse-marker">۳</span>خداوند عظیم است و بی‌نهایت سزاوار ستایش و عظمت او را تفتیش نتوان کرد. <span class="verse-marker">۴</span>نسل اندر نسل اعمال تو را ستایش نموده و کارهای عظیم تو را بیان می‌کنند. <span class="verse-marker">۵</span>در شکوه و عظمت پُر‌جلال تو و در کارهای شگفت‌انگیز تو تفکر می‌کنم. <span class="verse-marker">۶</span>در قوّت کارهای مهیب تو سخن می‌گویند و من عظمت تو را بیان می‌کنم. <span class="verse-marker">۷</span>یادگاری کثرت احسان تو را اعلام نموده و عدالت تو را با شادمانی می‌سرایند. <span class="verse-marker">۸</span>خداوند بخشنده و مهربان است، دیر غضب و بسیار رحیم. <span class="verse-marker">۹</span>خداوند برای همگان نیکوست و رحمت‌هایش بر همۀ مخلوقات وی است. </p>
  <p>
    <span class="verse-marker">۱۰</span>ای خداوند، جمیع مخلوقات تو، تو را حمد گویند و مقدسان تو، تو را ستایش کنند. <span class="verse-marker">۱۱</span>دربارۀ جلالِ پادشاهی تو سخن گویند و قدرت تو را بیان کنند. <span class="verse-marker">۱۲</span>تا کارهای عظیم تو را به بنی‌آدم تعلیم دهند و شکوه و عظمت پادشاهی تو را. <span class="verse-marker">۱۳</span>پادشاهی تو، ملکوتی است بی‌پایان و سلطنت تو باقی تا تمام دورها. <span class="verse-marker">۱۴</span>خداوند جمیع افتادگان را تقویت نموده و خم‌شدگان را بر‌می‌خیزاند. <span class="verse-marker">۱۵</span>چشمان همگان منتظر تو می‌باشد و تو روزی ایشان را در موسمش می‌دهی. <span class="verse-marker">۱۶</span>دست خود را باز می‌کنی و در رضامندی خویش همۀ زندگان را سیر می‌نمائی. </p>
  <p>
    <span class="verse-marker">۱۷</span>خداوند عادل است در جمیع طریق‌های خود و رحیم در تمامی اعمال خویش. <span class="verse-marker">۱۸</span>خداوند نزدیک است به کسانی که نزد او دعا می‌کنند، به آنانی که او را در راستی می‌خوانند. <span class="verse-marker">۱۹</span>آرزوی ترسندگان خود را بجا می‌آورد و عذر و زاری آن‌ها را شنیده، ایشان را نجات می‌دهد. <span class="verse-marker">۲۰</span>خداوند از همۀ آنهائی که او را دوست دارند حمایت می‌کند، اما شریران را هلاک می‌سازد. <span class="verse-marker">۲۱</span>دهان من خداوند را سپاس می‌گوید و همۀ مخلوقات نام مقدس او را تا به ابد ستایش کنند. </p>
  <a id="c146"></a>
  <h2>مزمور یکصد و چهل و ششم </h2>
  <h3>سعادت توکل به خدا </h3>
  <p>
    <span class="verse-marker">۱</span>هَلّلِویاه، سپاس به خداوند! </p>
  <p>ای جان من خداوند را ستایش کن! <span class="verse-marker">۲</span>تا زنده هستم، خداوند را حمد خواهم گفت و تا وقتیکه وجود دارم برای خدای خود خواهم سرائید. <span class="verse-marker">۳</span>بر رؤسا توکل مکنید و نه بر آدم فانی که نزد او اعانتی نیست. <span class="verse-marker">۴</span>روح او بیرون می‌رود و او به خاک خود بر‌می‌گردد و در همان روز فکرهایش نابود می‌شود. </p>
  <p>
    <span class="verse-marker">۵</span>خوشا به حال کسی که خدای یعقوب مددگار اوست، که امید او بر خداوند، خدای وی می‌باشد. <span class="verse-marker">۶</span>او آسمان و زمین را آفرید و بحر و آنچه را که در آنهاست؛ که راستی را تا به ابد نگاه می‌دارد. <span class="verse-marker">۷</span>او مظلومان را دادرسی می‌کند و گرسنگان را نان می‌بخشد. خداوند اسیران را آزاد می‌سازد. <span class="verse-marker">۸</span>خداوند چشمان نابینایان را باز می‌کند و خم‌شدگان را بر‌می‌افرازد. خداوند عادلان را دوست می‌دارد. <span class="verse-marker">۹</span>خداوند بیگانگان را محافظت می‌کند و از یتیمان و بیوه‌زنان نگهداری می‌نماید، لیکن طریق شریران را کج می‌سازد. <span class="verse-marker">۱۰</span>خداوند تا به ابد سلطنت می‌کند و خدای تو ای سهیون، نسل اندر نسل. </p>
  <p>هَلّلِویاه، سپاس به خداوند! </p>
  <a id="c147"></a>
  <h2>مزمور یکصد و چهل و هفتم </h2>
  <h3>در ستایش خدای قادر مطلق </h3>
  <p>
    <span class="verse-marker">۱</span>هَلّلِویاه، سپاس به خداوند، چه نیکوست که برای خدای خود سرود بسرائیم و چقدر دلپذیر که او را ستایش کنیم! <span class="verse-marker">۲</span>خداوند اورشلیم را بنا می‌کند و پراگنده‌شدگان اسرائیل را جمع می‌نماید. <span class="verse-marker">۳</span>شکسته‌دلان را شفا می‌دهد و زخم‌های ایشان را می‌بندد. <span class="verse-marker">۴</span>خداوند شماره و تعداد ستارگان را می‌داند و هر کدام آن‌ها را به نام می‌شناسد. <span class="verse-marker">۵</span>خداوند ما بزرگ است و قوّت او عظیم و حکمت وی بی‌نهایت. <span class="verse-marker">۶</span>خداوند مسکینان را بر‌می‌افرازد و شریران را به زمین می‌اندازد. </p>
  <p>
    <span class="verse-marker">۷</span>خداوند را با سرود سپاسگزاری بپرستید، و با نوای رباب برای خدای ما نغمه بنوازید. <span class="verse-marker">۸</span>او آسمان‌ها را با ابر‌ها می‌پوشاند، باران را برای زمین مهیا می‌نماید و گیاه را بر کوهها می‌رویاند. <span class="verse-marker">۹</span>او حیوانات را آذوقه می‌دهد و زاغچه‌ها را وقتی روزی می‌خواهند، تغذیه می‌کند. <span class="verse-marker">۱۰</span>در قوّت اسپ رغبت ندارد و از نیروی پای انسان راضی نمی‌باشد. <span class="verse-marker">۱۱</span>رضامندی خداوند از ترسندگان وی است و از آنانی که به رحمت وی امیدوارند. </p>
  <p>
    <span class="verse-marker">۱۲</span>ای اورشلیم، خداوند را شکر کن. ای سهیون، خدای خود را ستایش کن. <span class="verse-marker">۱۳</span>زیرا که پشت‌بندهای دروازه‌هایت را مستحکم کرده و ساکنین ترا برکت می‌دهد. <span class="verse-marker">۱۴</span>به سرحدات تو صلح می‌آورد و تو را از بهترین گندم سیر می‌کند. <span class="verse-marker">۱۵</span>فرمان خود را به زمین می‌فرستد و کلام او با سرعت پخش می‌گردد. <span class="verse-marker">۱۶</span>زمین را با لحاف برف می‌پوشاند و باران یخ را مانند گَرد می‌پاشد. <span class="verse-marker">۱۷</span>ژاله را مثل سنگریزه می‌فرستد و کیست که طاقت سرمای آن را داشته باشد؟ <span class="verse-marker">۱۸</span>کلام خود را می‌فرستند و به امر او یخها آب می‌شوند، باد می‌وزد و آب به جریان می‌آید. <span class="verse-marker">۱۹</span>کلام خود را به یعقوب بیان کرده و احکام و داوری‌های خود را به اسرائیل. <span class="verse-marker">۲۰</span>با هیچ قوم دیگری چنین نکرده است و داوری‌های او را نمی‌دانند. </p>
  <p>هَلّلِویاه، سپاس به خداوند! </p>
  <a id="c148"></a>
  <h2>مزمور یکصد و چهل و هشتم </h2>
  <h3>دعوت به پرستش </h3>
  <p>
    <span class="verse-marker">۱</span>هَلّلِویاه، سپاس به خداوند! </p>
  <p>خداوند را از آسمان ستایش کنید! در جایگاه آسمانی او را ستایش کنید! <span class="verse-marker">۲</span>ای همۀ فرشتگان او را ستایش کنید. ای همۀ لشکرهای او، او را ستایش کنید. <span class="verse-marker">۳</span>ای آفتاب و مهتاب، او را ستایش کنید. ای همۀ ستارگان نور، او را ستایش کنید. <span class="verse-marker">۴</span>ای فلک‌الافلاک، او را ستایش کنید، و ای آب‌هایی که فوق آسمان‌هائید. <span class="verse-marker">۵</span>نام خداوند را ستایش کنید، زیرا به امر او همه چیز آفریده شد. <span class="verse-marker">۶</span>و آن‌ها را پایدار نمود تا ابدالآباد و قانونی قرار داد که بیجا نشوند. </p>
  <p>
    <span class="verse-marker">۷</span>خداوند را از زمین ستایش کنید. ای نهنگان و تمام اعماق بحر او را ستایش کنید. <span class="verse-marker">۸</span>ای آتش و ژاله، برف و غبار و باد و طوفان که فرمان او را بجا می‌آورید. <span class="verse-marker">۹</span>ای کوهها و تپه‌ها، درختان میوه‌دار و سروهای آزاد، <span class="verse-marker">۱۰</span>ای حیوانات وحشی و اهلی، خزندگان و پرندگان. <span class="verse-marker">۱۱</span>ای پادشاهان زمین و جمیع امت‌ها و سروران و همۀ داوران جهان. <span class="verse-marker">۱۲</span>ای جوانان و دوشیزگان، پیران و کودکان. <span class="verse-marker">۱۳</span>نام خداوند را ستایش کنید، زیرا تنها نام او متعال است و جلال و عظمت او بالا‌تر از زمین و آسمان. <span class="verse-marker">۱۴</span>و او شاخ افتخار را برای قوم برگزیدۀ خود برافراشته است، تا همۀ مقدسان او یعنی بنی‌اسرائیل که به او نزدیک می‌باشند، او را ستایش کنند. </p>
  <p>هَلّلِویاه، سپاس به خداوند! </p>
  <a id="c149"></a>
  <h2>مزمور یکصد و چهل و نهم </h2>
  <h3>سرود پرستش </h3>
  <p>
    <span class="verse-marker">۱</span>هَلّلِویاه، سپاس به خداوند! </p>
  <p>برای خداوند سرود تازه بخوانید و ستایش او را در جماعت مقدسان! <span class="verse-marker">۲</span>اسرائیل در آفرینندۀ خود خوشی نماید و پسران سهیون در پادشاه خویش وجد نمایند. <span class="verse-marker">۳</span>نام او را با رقص ستایش نموده و با نوای چنگ و رباب او را پرستش کنند. </p>
  <p>
    <span class="verse-marker">۴</span>زیرا خداوند از قوم برگزیدۀ خود رضامندی دارد. مسکینان را به نجات سرافراز می‌سازد. <span class="verse-marker">۵</span>مقدسان از جلال او خوشی کنند و در بسترهای خود با شادمانی سرود بخوانند. <span class="verse-marker">۶</span>ستایش خدا به آواز بلند در دهان شان باشد و شمشیر دو دمه در دست ایشان. <span class="verse-marker">۷</span>تا از امت‌ها انتقام بکشند و تأدیب‌ها بر طوایف نمایند. <span class="verse-marker">۸</span>پادشاهان آن‌ها را با زنجیر ببندند و پاهای سروران شان را زولانه کنند. <span class="verse-marker">۹</span>و داوری را که مکتوب است بر ایشان اجراء دارند. این بزرگی است برای همۀ مقدسان او. </p>
  <p>هَلّلِویاه، سپاس به خداوند! </p>
  <a id="c150"></a>
  <h2>مزمور یکصد و پنجاهم </h2>
  <h3>خداوند را ستایش کنید </h3>
  <p>
    <span class="verse-marker">۱</span>هَلّلِویاه، سپاس به خداوند! </p>
  <p>خدا را در قدس او ستایش کنید. در فلکِ قوّتِ او، او را ستایش کنید! <span class="verse-marker">۲</span>او را به سبب کارهای عظیم او ستایش کنید. او را بر حسب کثرت عظمتش ستایش کنید. <span class="verse-marker">۳</span>او را به آواز شیپور ستایش کنید و با چنگ و رباب او را ستایش کنید. <span class="verse-marker">۴</span>با دایره و رقص او را ستایش کنید. با نی و دوتار او را ستایش کنید. <span class="verse-marker">۵</span>با چنگ‌های بلند آواز او را ستایش کنید. با چنگ‌های خوش صدا او را ستایش کنید. <span class="verse-marker">۶</span>هر که روح دارد خداوند را ستایش کند. </p>
  <p>هَلّلِویاه، سپاس به خداوند. </p>
  
  
  
  
  
  
  
  
  
  
  



</div>

<!-- Global site tag (gtag.js) - Google Analytics -->
<script async src="https://www.googletagmanager.com/gtag/js?id=UA-48092930-1"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'UA-48092930-1');
</script>
<!-- End Google Analytics -->

</body>
</html>