<!doctype html>

<html lang="fa">
<head>
  <meta charset="utf-8">

  <title>کتاب اول سموئیل</title>

  <link rel="stylesheet" href="/css/style.css">
  <script>var nc = 31;</script>
  <script src="/js/script.js"></script>
</head>

<body dir="rtl">
<a id="top"></a>

<div id="navbar">
  <div id="navbar-container">
    <div>
      <a href="javascript:window.scroll(0,0)" style="margin-left: 1em">
        <svg class="MuiSvgIcon-root MuiSvgIcon-fontSizeMedium MuiBox-root css-1om0hkc" focusable="false" aria-hidden="true" viewBox="0 0 24 24" data-testid="ArrowUpwardIcon"><path d="m4 12 1.41 1.41L11 7.83V20h2V7.83l5.58 5.59L20 12l-8-8-8 8z"></path></svg>
      </a>    
    </div>
    <div>
      <span>فصل </span>
      <select id="list" oninput="scrollToChapter(this)">
        
        <option value="c1">۱</option>
        
        <option value="c2">۲</option>
        
        <option value="c3">۳</option>
        
        <option value="c4">۴</option>
        
        <option value="c5">۵</option>
        
        <option value="c6">۶</option>
        
        <option value="c7">۷</option>
        
        <option value="c8">۸</option>
        
        <option value="c9">۹</option>
        
        <option value="c10">۱۰</option>
        
        <option value="c11">۱۱</option>
        
        <option value="c12">۱۲</option>
        
        <option value="c13">۱۳</option>
        
        <option value="c14">۱۴</option>
        
        <option value="c15">۱۵</option>
        
        <option value="c16">۱۶</option>
        
        <option value="c17">۱۷</option>
        
        <option value="c18">۱۸</option>
        
        <option value="c19">۱۹</option>
        
        <option value="c20">۲۰</option>
        
        <option value="c21">۲۱</option>
        
        <option value="c22">۲۲</option>
        
        <option value="c23">۲۳</option>
        
        <option value="c24">۲۴</option>
        
        <option value="c25">۲۵</option>
        
        <option value="c26">۲۶</option>
        
        <option value="c27">۲۷</option>
        
        <option value="c28">۲۸</option>
        
        <option value="c29">۲۹</option>
        
        <option value="c30">۳۰</option>
        
        <option value="c31">۳۱</option>
        
      </select>    
      <span></span>
    </div>
  </div>
</div> 



<div class="button-container">
  

  
  <a href="mailto:zendagiwaqi@gmail.com">
    <svg xmlns="http://www.w3.org/2000/svg" viewBox="0 0 24 24" fill="black"><path d="M0 0h24v24H0z" fill="none"/><path d="M20 4H4c-1.1 0-1.99.9-1.99 2L2 18c0 1.1.9 2 2 2h16c1.1 0 2-.9 2-2V6c0-1.1-.9-2-2-2zm0 4l-8 5-8-5V6l8 5 8-5v2z"/></svg>
  </a>
  

  

  
  <a href="/">
    <svg class="MuiSvgIcon-root MuiSvgIcon-fontSizeMedium MuiBox-root css-1om0hkc" focusable="false" aria-hidden="true" viewBox="0 0 24 24" data-testid="HomeIcon"><path d="M10 20v-6h4v6h5v-8h3L12 3 2 12h3v8z"></path></svg>
  </a>
  


</div>


<div class="book-container">


  
  
  
  <h1>اول سموئیل </h1>
  
  
  
  
  
  
  
  
  
  
  
  
  
  
  
  <a id="c1"></a>
  <h2>فصل اول </h2>
  <h3>اَلقانَه و خانواده‌اش در شیلوه </h3>
  <p>
    <span class="verse-marker">۱</span>رامه تایم صوفیم شهری بود در کوهستان افرایم. در این شهر مردی زندگی می‌کرد بنام اَلقانَه از قبیلۀ افرایم که پدرش یِروحَم، پدر‌کلانش الیهو و از خانوادۀ توحو پسر صوف بود. <span class="verse-marker">۲</span>اَلقانَه دو زن داشت به نامهای حَنّه و فَنِینه. فَنِینه دارای اولاد بود، ولی حَنّه اولاد نداشت. </p>
  <p>
    <span class="verse-marker">۳</span>اَلقانَه هر سال برای عبادت و ادای قربانی بحضور خداوند قادر مطلق از شهر خود به شیلوه می‌رفت. در آنجا دو پسر عیلی بنامهای حُفنی و فینِحاس بعنوان کاهنان خداوند اجرای وظیفه می‌کردند. <span class="verse-marker">۴</span>اَلقانَه هر وقتیکه قربانی می‌کرد، از گوشت آن به زن خود فَنِینه و همه پسران و دختران خود یک حصه می‌داد. <span class="verse-marker">۵</span>اما چون حَنّه را دوست داشت و هم بخاطریکه آن زن بی‌اولاد بود، به او یک حصه اضافه‌تر می‌داد. <span class="verse-marker">۶</span>چون خداوند حَنّه را از داشتن اولاد بی‌بهره ساخته بود، فَنِینه، رقیب او همیشه او را طعنه می‌داد و جگرش را خون می‌کرد. <span class="verse-marker">۷</span>این کار هر ساله تکرار می‌شد. هر وقتیکه به عبادتگاه خداوند می‌رفت، فَنِینه ریشخندش می‌کرد و او را بگریه می‌آورد و در نتیجه، چیزی نمی‌خورد. <span class="verse-marker">۸</span>شوهرش از او می‌پرسید: «چرا گریه می‌کنی و چیزی نمی‌خوری؟ چرا ناحق خود را جگرخون می‌سازی؟ آیا من برای تو از ده پسر زیادتر نیستم؟» </p>
  <h3>حَنّه در عبادتگاه </h3>
  <p>
    <span class="verse-marker">۹</span>یک شب زمانی که در شیلوه بودند، حَنّه بعد از صرف غذا برخاست و بیرون رفت. عیلی کاهن در پیش دروازۀ عبادتگاه خداوند نشسته بود. <span class="verse-marker">۱۰</span>حَنّه در حالیکه با سوز دل بدرگاه خدا دعا می‌کرد، زار زار می‌گریست <span class="verse-marker">۱۱</span>و در همان حال نذر گرفت و گفت: «ای خداوند قادر مطلق، بر منِ غمزده رحم نما. دعایم را بپذیر و پسری به من عطا فرما و قول می‌دهم که او را وقف تو کنم و تا که زنده باشد، موی سر او تراشیده نشود.» </p>
  <p>
    <span class="verse-marker">۱۲</span>حَنّه در حالیکه هنوز دعا می‌کرد، عیلی متوجه او شد و دید که لبهایش حرکت می‌کند. <span class="verse-marker">۱۳</span>چون حَنّه در دل خود دعا می‌کرد، صدایش شنیده نمی‌شد و تنها لبهایش تکان می‌خورد. عیلی فکر کرد که او مست است. <span class="verse-marker">۱۴</span>به حَنّه گفت: «مستی تا بکی؟ شرابت را از خود دور کن.» حَنّه جواب داد: <span class="verse-marker">۱۵</span>«نخیر آقا، نه مست هستم و نه شراب خورده‌ام، بلکه شخص مصیبت زده‌ای هستم که با خداوند خود راز و نیاز می‌کنم. <span class="verse-marker">۱۶</span>فکر نکنی که من یک زن هرجائی هستم. من از بخت بد خود می‌نالم.» <span class="verse-marker">۱۷</span>عیلی گفت: «بسلامت برو! خدای اسرائیل بمرادت برساند.» <span class="verse-marker">۱۸</span>حَنّه گفت: «از لطفی که به این کنیزت داری، تشکر می‌کنم.» بعد حَنّه بخانه رفت. کمی غذا خورد و دیگر آثار غم در چهره‌اش دیده نمی‌شد. </p>
  <h3>تولد سموئیل و وقف او به خداوند </h3>
  <p>
    <span class="verse-marker">۱۹</span>صبح وقت روز دیگر همه برخاستند و به عبادت خداوند پرداختند. بعد به خانۀ خود در شهر رامه بر گشتند. اَلقانَه با زن خود، حَنّه همبستر شد. خداوند دعای قبلی حَنّه را قبول فرمود، <span class="verse-marker">۲۰</span>زیرا پس از مدتی حَنّه حامله شد و پسری بدنیا آورد و او را سموئیل (یعنی، خواسته از خدا) نامید، زیرا گفت: «از خداوند خواسته‌ام.» </p>
  <p>
    <span class="verse-marker">۲۱</span>آنگاه اَلقانَه با تمام خانواده‌اش به شیلوه رفتند تا مراسم قربانی سالانه را بحضور خداوند تقدیم کنند و همچنان نذر خود را هم بدهند. <span class="verse-marker">۲۲</span>اما حَنّه با آن‌ها نرفت و به شوهر خود گفت: «بمجردیکه طفل از شیر جدا شد او را می‌برم و وقف عبادتگاه خداوند می‌کنم و تا که زنده است در همانجا بماند.» <span class="verse-marker">۲۳</span>اَلقانَه گفت: «بسیار خوب، صبر کن تا طفل از شیر جدا شود، بعد هرچه که رضای خداوند باشد، ما قبول داریم.» پس حَنّه همانجا ماند و تا که طفل از شیر جدا شد، از او پرستاری کرد. </p>
  <p>
    <span class="verse-marker">۲۴</span>بعد طفل خود را که هنوز بسیار کوچک بود، گرفته با یک گوسالۀ سه ساله، یک جوال آرد و یک مشک شراب به عبادتگاه خداوند در شیلوه رفت. <span class="verse-marker">۲۵</span>در آنجا گوساله را ذبح کرد و طفل را پیش عیلی برد <span class="verse-marker">۲۶</span>و گفت: «آقا، آیا مرا بخاطر داری؟ من همان زن هستم که دیدی در همینجا ایستاده بودم و بدربار خداوند دعا می‌کردم. <span class="verse-marker">۲۷</span>و این طفل را که می‌بینی از او می‌خواستم و او دعایم را پذیرفت و بمرادم رساند. <span class="verse-marker">۲۸</span>حالا می‌خواهم او را وقف خداوند کنم و تا که زنده است در خدمت او باشد.» پس همگی خداوند را در همانجا پرستش کردند. </p>
  <a id="c2"></a>
  <h2>فصل دوم </h2>
  <h3>دعای حَنّه </h3>
  <p>
    <span class="verse-marker">۱</span>حَنّه دعا کرد و گفت: </p>
  <p class="indented">«خداوند دل مرا از خوشی لبریز ساخته است؛ خداوند به من جرأت داده است که چگونه به دشمنانم جواب بدهم. از غم و اندوه نجاتم داد و به این خاطر شادمان هستم. </p>
  <p class="indented">
    <span class="verse-marker">۲</span>او یگانه خدای پاک و مقدس است. شریک و همتا ندارد. تنها خدای ما پشت و پناه ما است. <span class="verse-marker">۳</span>مغرور و متکبر مباش و سخنان غرورآمیز را بر زبان میاور. زیرا خداوند عالم و دانا است. او هر عمل ما را می‌سنجد. <span class="verse-marker">۴</span>بازوی زورمندان را می‌شکند. ضعیفان را نیرو می‌بخشد. <span class="verse-marker">۵</span>کسانی که سیر بودند، حالا باید برای یک لقمه نان زحمت بکشند، و آنهائی که گرسنه بودند، سیر شدند. زنی که بی‌اولاد بود، هفت طفل بدنیا آورد، و آنکه اطفال زیاد داشت حالا هیچ ندارد. <span class="verse-marker">۶</span>خداوند می‌میراند و زندگی می‌بخشد. به گور می‌برد و زنده می‌سازد. <span class="verse-marker">۷</span>خداوند بعضی را فقیر و برخی را غنی می‌کند. سرنگون می‌سازد و سرفراز می‌نماید. <span class="verse-marker">۸</span>مسکینان را از خاک بلند می‌کند و بینوایان را از تودۀ خاکستر. آن‌ها را همنشین پادشاهان می‌سازد و به مقام افتخار می‌رساند، زیرا خداوند مالک روی زمین است و نظام کائنات را برقرار می‌سازد. </p>
  <p class="indented">
    <span class="verse-marker">۹</span>مقدسین خود را براه راست هدایت می‌کند و اشخاص شریر را در تاریکی از بین می‌برد. زیرا انسان تنها با زور بازوی خود پیروز شده نمی‌تواند. <span class="verse-marker">۱۰</span>دشمنان خداوند ذره ذره می‌شوند و از آسمان رعد و برق را بر سر شان فرود می‌آورد. خداوند داور جهان می‌شود؛ به پادشاه برگزیدۀ خود قدرت و نیرو می‌بخشد.» </p>
  <p>
    <span class="verse-marker">۱۱</span>بعد اَلقانَه به خانۀ خود در رامه برگشت و سموئیل در حضور عیلی کاهن به خدمت خداوند مشغول بود. </p>
  <h3>پسران بدکار عیلی </h3>
  <p>
    <span class="verse-marker">۱۲</span>پسران عیلی اشخاص بی‌کفایتی بودند. آن‌ها به خداوند احترام نداشتند <span class="verse-marker">۱۳</span>و اصول مذهبی را که وظیفۀ شان ایجاب می‌کرد، رعایت نمی‌نمودند. عادت بد آن‌ها این بود که وقتی کسی قربانی می‌کرد، خادم آن‌ها می‌آمد و در حالیکه گوشت هنوز در دیگ جوش می‌خورد، پنجۀ سه شاخه‌ای را که با خود داشت، در دیگ، پاتله، دیگبر و یا هر ظرف دیگری که در آن گوشت را می‌پختند، فرومی‌برد <span class="verse-marker">۱۴</span>و هر چه را که با پنجه از دیگ می‌کشید سهم کاهن می‌بود. آن‌ها با تمام مردم اسرائیل که به شیلوه می‌آمدند به همین ترتیب رفتار می‌کردند. <span class="verse-marker">۱۵</span>در بعضی مواقع پیش از سوختن چربی خادم آن‌ها می‌آمد و به کسیکه قربانی می‌کرد، می‌گفت که گوشت خام را برای کباب به کاهن بدهد، چرا که او گوشت پخته را قبول نمی‌کرد. <span class="verse-marker">۱۶</span>اگر آن مرد می‌گفت: «صبر کن که اول چربی بسوزد و بعد هر قدر گوشت که می‌خواهی ببر.» خادم به او می‌گفت: «نی، همین حالا بده، ورنه بزور از تو می‌گیرم.» <span class="verse-marker">۱۷</span>لهذا، گناه آن جوانان در نظر خداوند بسیار بزرگ بود، زیرا آن‌ها قربانی را که برای خداوند می‌شد، بی‌حرمت می‌کردند. </p>
  <h3>سموئیل در شیلوه </h3>
  <p>
    <span class="verse-marker">۱۸</span>سموئیل باوجودی که طفل خورد‌سالی بود با یک لُنگِ کتانی که بکمر بسته بود خدمت خداوند را می‌کرد. <span class="verse-marker">۱۹</span>مادرش هر سال یک ردای کوچک می‌دوخت و وقتیکه برای ادای قربانی سالانه همراه شوهر خود به شیلوه می‌رفت، برایش می‌بُرد. <span class="verse-marker">۲۰</span>عیلی برای اَلقانَه و زنش دعا می‌کرد و می‌گفت: «خداوند به عوض این طفلی که وقف او کردید، فرزندان دیگری از این زن به شما عطا کند.» و بعد آن‌ها همگی به خانۀ خود بر می‌گشتند. </p>
  <p>
    <span class="verse-marker">۲۱</span>خداوند در حق حَنّه لطف کرد و او را صاحب سه پسر و دو دختر ساخت. و در عین حال سموئیل در حضور و خدمت خداوند نشو و نما می‌کرد. </p>
  <h3>پیشگوئی در بارۀ خانوادۀ عیلی </h3>
  <p>
    <span class="verse-marker">۲۲</span>در این وقت عیلی پیر و سالخورده شده بود و خبر شد که پسرانش با مردم اسرائیل پیشآمد خوب نمی‌کنند و با زنانی که در خیمۀ حضور خداوند خدمت می‌کردند، همبستر می‌شوند. <span class="verse-marker">۲۳</span>لهذا به آن‌ها گفت: «چرا این کارها را می‌کنید؟ مردم از کارهای بد شما شکایت دارند. <span class="verse-marker">۲۴</span>فرزندان من، از این کارها دست بکشید، زیرا همیشه خبر کارهای بد شما برای من می‌رسد و خوب نیست که مردم اعمال زشت شما را در همه جا پخش کنند. <span class="verse-marker">۲۵</span>اگر شخصی در مقابل شخص دیگری گناه ورزد، خداوند از او شفاعت می‌کند، ولی اگر کسی در برابر خداوند مرتکب گناهی شود، چه کسی می‌تواند شفاعت او را بکند؟» اما آن‌ها به نصیحت پدر خود گوش ندادند، چون ارادۀ خدا همین بود که آن‌ها هلاک شوند. </p>
  <p>
    <span class="verse-marker">۲۶</span>سموئیل در قد و قامت رشد می‌کرد و همچنین خداوند و مردم او را دوست داشتند. </p>
  <h3>پیشگویی بر ضد فامیل عیلی </h3>
  <p>
    <span class="verse-marker">۲۷</span>روزی یکی از انبیاء پیش عیلی آمده و به او گفت: «خداوند چنین فرمود: وقتی جَدَت در کشور مصر و در پیش فرعون غلام بود، دیدار خود را نصیبش کردم. <span class="verse-marker">۲۸</span>از بین تمام قبایل اسرائیل خانوادۀ او را بعنوان کاهنان خود برگزیدم تا بر قربانگاه عبادتگاه من نذر و قربانی تقدیم کنند و در حضور من لباس کاهنی بپوشند. به خاندان جدت حق دادم که تمام گوشت قربانی را برای استفادۀ خود ببرند. <span class="verse-marker">۲۹</span>پس چرا قربانی‌ها و نذرهای مرا بی‌حرمت می‌کنی؟ پیش تو پسرانت زیادتر از من محترم هستند. به خود حق می‌دهی که از خوردن بهترین گوشت قربانی که قوم برگزیدۀ من برای من تقدیم می‌کنند، خود را چاق بسازی.» <span class="verse-marker">۳۰</span>خداوند، خدای اسرائیل می‌فرماید: «هر چند وعده داده بودم که خاندان تو و خاندان جدت همیشه خادمان درگاه من باشند، اما دیگر بس است. کسیکه به من احترام دارد، به او عزت می‌دهم و کسیکه مرا حقیر شمارد، خوار و رسوایش می‌سازم. <span class="verse-marker">۳۱</span>روزی آمدنی است که قدرت تو و قدرت خانوادۀ جدت زوال می‌شود و همه پیش از آنکه به سن پیری برسند، می‌میرند. <span class="verse-marker">۳۲</span>و به نعمت‌های فراوانی که به مردم اسرائیل می‌بخشم، با نگاه حسرت می‌بینی. بلی، مرگ نابهنگام نصیب همۀ تان می‌شود. <span class="verse-marker">۳۳</span>و کسانی هم که از خاندان تو زنده بمانند، در غم و درد زندگی می‌کنند و اطفال شان هم با شمشیر هلاک می‌گردند. <span class="verse-marker">۳۴</span>برای ثبوت حرف خود می‌گویم که دو پسرت هم سرنوشت شومی دارند، یعنی حُفنی و فینِحاس هر دو در یک روز می‌میرند. </p>
  <p>
    <span class="verse-marker">۳۵</span>اما من برای خود کاهن صادق‌تر و با‌وفاتری اختیار می‌کنم که با دل و جان خدمت مرا می‌کند. خانوادۀ او را برکت می‌دهم تا در حضور من و برگزیدۀ من همیشه آمادۀ خدمت باشد. <span class="verse-marker">۳۶</span>و بازماندگان تو برای یک سکۀ نقره یا یک قرص نان در مقابل او سر تعظیم خم کرده بگویند: لطفاً برای ما کاری در بین کاهنان بده تا لقمه نانی به‌دست آوریم.» </p>
  <a id="c3"></a>
  <h2>فصل سوم </h2>
  <h3>خداوند بر سموئیل ظاهر می‌شود </h3>
  <p>
    <span class="verse-marker">۱</span>سموئیل تحت نظارت عیلی در عبادتگاه خداوند خدمت می‌کرد. در آن زمان کلام خدا بسیار کم می‌آمد و رویاها کم بودند. </p>
  <p>
    <span class="verse-marker">۲</span>یک شب عیلی که چشمانش کم‌بین شده و چیزی را بخوبی دیده نمی‌توانست، در بستر خود دراز کشیده بود. <span class="verse-marker">۳</span>چراغ عبادتگاه خداوند هنوز روشن بود. سموئیل هم در عبادتگاه خداوند، نزدیک صندوق پیمان خدا بخواب رفته بود. <span class="verse-marker">۴</span>در همین اثنا صدای خداوند آمد و فرمود: «سموئیل! سموئیل!» او جواب داد: «بلی.» <span class="verse-marker">۵</span>بعد از جای خود برخاست و پیش عیلی رفت و گفت: «آقا، من حاضرم، زیرا مرا صدا کردی.» عیلی جواب داد: «من ترا صدا نکردم. برو بخواب.» <span class="verse-marker">۶</span>خداوند باز صدا کرد: «سموئیل.» سموئیل از جای خود برخاست دوباره پیش عیلی رفت و پرسید: «آقا، من حاضرم، زیرا مرا صدا کردی.» عیلی گفت: «فرزندم، من ترا صدا نکردم، برو بخواب.» <span class="verse-marker">۷</span>(سموئیل هنوز خدا را نمی‌شناخت و پیام خداوند به او نرسیده بود.) <span class="verse-marker">۸</span>خداوند برای بار سوم سموئیل را صدا کرد. او باز برخاست و پیش عیلی رفت و گفت: «آقا، من حاضرم، زیرا مرا صدا کردی.» آنوقت عیلی دانست که خداوند سموئیل را صدا می‌کند. <span class="verse-marker">۹</span>بنابران به سموئیل گفت: «برو بخواب. اگر باز صدائی بشنوی جواب بده و بگو: بفرما خداوندا، بنده‌ات برای خدمت حاضر است.» پس سموئیل رفت و در جای خود دراز کشید. </p>
  <p>
    <span class="verse-marker">۱۰</span>خداوند آمد و در مقابل سموئیل ایستاد و مثل دفعات پیشتر صدا کرد: «سموئیل! سموئیل!» و سموئیل جواب داد: «بفرما خداوندا، بنده‌ات برای خدمت حاضر است.» <span class="verse-marker">۱۱</span>آنوقت به سموئیل فرمود: «من کار وحشتناکی را در اسرائیل بعمل می‌آورم. <span class="verse-marker">۱۲</span>درآن روز همه چیزهائی را که علیه خاندان عیلی پیشگوئی کرده‌ام، از اول تا آخر عملی می‌کنم. <span class="verse-marker">۱۳</span>به آن‌ها خبر دادم که عنقریب جزا می‌بینند، زیرا پسران او به من کفر گفتند و او آن‌ها را منع نکرد. <span class="verse-marker">۱۴</span>بنابران، قسم خوردم که گناهان خاندان عیلی را با قربانی و صدقه نمی‌بخشم.» </p>
  <p>
    <span class="verse-marker">۱۵</span>آن شب سموئیل تا صبح در بستر ماند. سپس دروازه‌های عبادتگاه خداوند را قرار معمول باز کرد. او می‌ترسید که در بارۀ رؤیائی که دیده بود، چیزی به عیلی بگوید. <span class="verse-marker">۱۶</span>اما عیلی سموئیل را صدا کرد و گفت: «سموئیل فرزندم.» او جواب داد: «بلی بفرمائید.» <span class="verse-marker">۱۷</span>عیلی پرسید: «خداوند به تو چه گفت؟ چیزی را از من پنهان مکن. اگر آنچه را که به تو گفت و تو آنرا به من نگوئی خدا جزایت بدهد.» <span class="verse-marker">۱۸</span>پس سموئیل همه رویداد شب گذشته را موبمو برای عیلی بیان نمود و هیچ چیزی را از او پنهان نکرد. عیلی گفت: «من برضای خداوند تن می‌دهم. هرچه که رضای او باشد، بخیر ما است.» </p>
  <p>
    <span class="verse-marker">۱۹</span>سموئیل بزرگ می‌شد و خدا همراه او بود و هر چیزی را که پیشگوئی می‌کرد به حقیقت می‌رسید. <span class="verse-marker">۲۰</span>تمام قوم اسرائیل، از دان در شمال تا بئرشِبع در جنوب، خبر شدند که سموئیل به مقام نبوت برگزیده شده است. <span class="verse-marker">۲۱</span>از آن ببعد، خداوند پیام‌های خود را در شیلوه به او می‌داد و او هم به نوبۀ خود آن پیامها را به مردم اسرائیل می‌رساند. </p>
  <a id="c4"></a>
  <h2>فصل چهارم </h2>
  <h3>صندوق پیمان خداوند به‌دست فلسطینی‌ها می‌افتد </h3>
  <p>
    <span class="verse-marker">۱</span>در این وقت عساکر اسرائیل برای جنگ با فلسطینی‌ها آماده شدند. آن‌ها در اَبَن‌عَزَر و فلسطینی‌ها در اَفِیق موضع گرفتند. <span class="verse-marker">۲</span>فلسطینی‌ها برای مقابله با اسرائیل صف آراستند و جنگ شروع شد. در نتیجه، اسرائیل با از دست دادن چهار هزار نفر در میدان جنگ بوسیلۀ فلسطینی‌ها شکست خورد. <span class="verse-marker">۳</span>بعد از جنگ وقتی اردوی اسرائیل به قرارگاه خود برگشت، ریش‌سفیدان قوم گفتند: «چرا خداوند خواست که ما از دست فلسطینی‌ها شکست بخوریم؟ بیائید که صندوق پیمان خداوند را از شیلوه بیاوریم تا خداوند در بین ما باشد و ما را از خطر دشمنان نگهدارد.» <span class="verse-marker">۴</span>پس چند نفر را به شیلوه فرستادند و صندوق پیمان خداوند قادر مطلق را که در بین دو مجسمۀ کروبین (فرشته‌های مقرب) قرار داشت آوردند. حُفنی و فینِحاس، دو پسر عیلی، صندوق پیمان خداوند را همراهی می‌کردند. </p>
  <p>
    <span class="verse-marker">۵</span>وقتیکه مردم اسرائیل صندوق پیمان خداوند را دیدند، از خوشی چنان فریاد زدند که زمین بلرزه آمد. <span class="verse-marker">۶</span>چون فلسطینی‌ها آواز فریاد آن‌ها را شنیدند، گفتند: «این صدای فریاد که از اردوی عبرانیان می‌آید برای چیست؟» وقتی دانستند که آن‌ها صندوق پیمان خداوند را در اردوگاه خود آورده‌اند، <span class="verse-marker">۷</span>بسیار ترسیدند و گفتند: «وای بر ما، زیرا خدائی در اردوگاه آمده است. <span class="verse-marker">۸</span>وای به حال ما، چه کسی می‌تواند ما را از دست خدایان نجات بدهد؟ اینها همان خدایانی هستند که مردم مصر را در بیابان با بلاهای مختلفی از بین بردند. <span class="verse-marker">۹</span>ای فلسطینی‌ها، شجاع و با جرأت باشید، مبادا مثلیکه عبرانیان غلام ما بودند، ما غلام آن‌ها شویم. شجاعت نشان بدهید و مردانه‌وار بجنگید.» </p>
  <p>
    <span class="verse-marker">۱۰</span>به این ترتیب، فلسطینی‌ها به جنگ رفتند و اسرائیل را شکست دادند. عساکر اسرائیل همه فرار کرده به خانه‌های خود برگشتند. در این جنگ سی‌هزار عسکر اسرائیلی کشته شدند. <span class="verse-marker">۱۱</span>صندوق پیمان خدا به‌دست فلسطینی‌ها افتاد و دو پسر عیلی، حُفنی و فینِحاس هم کشته شدند. </p>
  <h3>وفات عیلی </h3>
  <p>
    <span class="verse-marker">۱۲</span>مردی از قبیلۀ بنیامین از صف لشکر گریخت و با جامۀ دریده و خاک بر سر، همان روز به شیلوه رفت. <span class="verse-marker">۱۳</span>وقتی به آنجا رسید، عیلی را دید که در کنار سرک بر چوکی خود نشسته منتظر شنیدن اخبار جنگ می‌باشد، زیرا دلش بخاطر صندوق پیمان خداوند آرام نداشت. به مجردیکه آن مرد داخل شهر شد و خبر جنگ را به مردم داد، تمام مردم شهر فریاد برآوردند. <span class="verse-marker">۱۴</span>چون صدای فریاد بگوش عیلی رسید پرسید: «اینهمه غوغا بخاطر چیست؟» آن مرد دویده آمد تا واقعه را برای عیلی بیان کند. <span class="verse-marker">۱۵</span>در آن وقت عیلی نودوهشت ساله و چشمانش نابینا شده بودند. <span class="verse-marker">۱۶</span>آن مرد به عیلی گفت: «من امروز از میدان جنگ گریخته به اینجا آمدم.» عیلی پرسید: «فرزندم، وضع جنگ چطور بود؟» <span class="verse-marker">۱۷</span>قاصد جواب داد: «عساکر اسرائیل از دست فلسطینی‌ها شکست خوردند و فرار کردند. مردم زیادی کشته شدند و در بین کشته‌شدگان دو پسرت، حُفنی و فینِحاس هم بودند. علاوه برآن، صندوق پیمان خدا هم به‌دست دشمن افتاد.» <span class="verse-marker">۱۸</span>بمجردیکه عیلی از صندوق پیمان خداوند خبر شد، از چوکی به پشت افتاد و گردنش شکست و جان داد، چونکه بسیار پیر و سنگین بود. عیلی مدت چهل سال بر قوم اسرائیل داوری کرد. </p>
  <p>
    <span class="verse-marker">۱۹</span>عروس او، زن فینِحاس که حامله و زمان وضع حمل او نزدیک شده بود، وقتی شنید که صندوق پیمان خداوند به‌دست فلسطینی‌ها افتاده و خسر و شوهرش هم مرده‌اند، درد زایمان برایش پیش آمد. دفعتاً خم شد و طفلی بدنیا آورد. <span class="verse-marker">۲۰</span>او در حالیکه جان می‌داد، زنان پرستار او گفتند: «غم نخور، زیرا صاحب پسری شده‌ای.» اما او جوابی نداد و به حرف شان اعتنائی نکرد. <span class="verse-marker">۲۱</span>طفل را «اِیخابود» نامید، یعنی عزت و آبروی اسرائیل برباد شد. زیرا صندوق پیمان خداوند و همچنین خسر و شوهرش از دست رفتند. <span class="verse-marker">۲۲</span>پس گفت: «عزت و آبروی اسرائیل برباد رفت، زیرا که صندوق پیمان خداوند به‌دست دشمن افتاد.» </p>
  <a id="c5"></a>
  <h2>فصل پنجم </h2>
  <h3>فلسطینی‌ها و صندوق پیمان خداوند </h3>
  <p>
    <span class="verse-marker">۱</span>وقتیکه فلسطینی‌ها صندوق پیمان خدا را به‌دست آوردند، آن را از اَبَن عَزَر به اَشدُود بردند. <span class="verse-marker">۲</span>بعد آنرا به بتخانه داجون آوردند و در پهلوی بت داجون قرار دادند. <span class="verse-marker">۳</span>صبح روز دیگر هنگامی که مردم اَشدُود به بتخانه رفتند، دیدند که بت داجون رو بخاک در مقابل صندوق پیمان خداوند افتاده بود. پس داجون را برداشتند و آنرا دوباره در جایش قرار دادند. <span class="verse-marker">۴</span>اما فردای آن روز وقتیکه مردم صبح وقت از خواب بیدار شدند، دیدند که داجون باز رو بخاک در برابر صندوق پیمان خداوند افتاده بود. سر و دو دستش قطع شده در آستانۀ دروازه قرار داشت و فقط تن او باقی مانده بود. <span class="verse-marker">۵</span>از همین خاطر است که تا به امروز خادمان داجون و هر کس دیگری که به بتخانۀ داجون داخل می‌شود، قدم بر آستانۀ داجون نمی‌گذارد. </p>
  <p>
    <span class="verse-marker">۶</span>آنگاه دست انتقام خداوند برای تباهی مردم اَشدُود بلند شد. مردم سرزمین اَشدُود و اطراف و نواحی آنرا مبتلا به دانۀ دُمَل ساخت. <span class="verse-marker">۷</span>وقتی مردم متوجه شدند که چه بلائی بر سر شان آمده است، گفتند: «ما نمی‌توانیم که صندوق پیمان خدا را پیش خود نگهداریم، زیرا همۀ ما را با داجونِ خدای ما از بین می‌برد.» <span class="verse-marker">۸</span>بنابران، سرکردگان خود را جمع کرده پرسیدند: «با صندوق پیمان خدای اسرائیل چه کنیم؟» آن‌ها جواب دادند: «آنرا به جَت می‌بریم.» پس صندوق پیمان خدای اسرائیل را به جَت بردند، <span class="verse-marker">۹</span>ولی وقتیکه صندوق به جَت رسید، خداوند پیر و جوان آنجا را با مرض دُمَل از بین برد. <span class="verse-marker">۱۰</span>بعد صندوق پیمان خداوند را از آنجا به عَقرُون بردند. بمجرد ورود صندوقچه به آنجا، مردم عَقرُون فریاد برآوردند: «صندوق خدا را به این خاطر به اینجا آوردند تا مردم ما را هلاک کند.» <span class="verse-marker">۱۱</span>پس آن‌ها تمام سرکردگان فلسطینی‌ها را یکجا جمع کرده گفتند: «صندوق پیمان خدای اسرائیل را دوباره بجای خودش بفرستید تا ما و مردم ما از هلاکت نجات یابیم.» زیرا آن مرض همگی را دچار وحشت ساخته بود. <span class="verse-marker">۱۲</span>کسانی هم که زنده ماندند مبتلا به مرض دُمَل بودند و چنان درد می‌کشیدند که فریاد و فغان شان به آسمان رسیده بود. </p>
  <a id="c6"></a>
  <h2>فصل ششم </h2>
  <h3>بازگشت صندوق پیمان خداوند </h3>
  <p>
    <span class="verse-marker">۱</span>صندوق پیمان خداوند مدت هفت ماه در کشور فلسطینی‌ها ماند. <span class="verse-marker">۲</span>فلسطینی‌ها کاهنان و فالگیران خود را فراخوانده گفتند: «با صندوق پیمان خداوند چه کنیم؟ نظریه بدهید که با چه تحفه‌ای آنرا دوباره بجایش بفرستیم.» <span class="verse-marker">۳</span>آن‌ها گفتند: «اگر می‌خواهید آنرا بفرستید دست خالی روان نکنید، بلکه آنرا حتماً همراه با صدقۀ گناه بفرستید، در آن صورت شفا می‌یابید و اگر شفا نیابید، پس معلوم می‌شود که این بلا از جانب خدا نیست.» <span class="verse-marker">۴</span>پرسیدند: «صدقۀ گناه چیست؟» آن‌ها جواب دادند: «پنج مجسمۀ طلائی از دُمَل و پنج مجسمۀ طلائی از موش را، یعنی یک عدد بخاطر هر یک از حاکمان فلسطینی‌ها بفرستید، زیرا همین بلا بر سر شما و حاکمان تان آمد. <span class="verse-marker">۵</span>شما باید مجسمهء موشها و دمل را که کشور ما ویران می کنند بسازید. برعلاوه به خدای اسرائیل حمد و ثنا بفرستید، زیرا ممکن است بار دیگر بلائی بر سر شما و خدای تان بیاورد. <span class="verse-marker">۶</span>شما نباید مانند مردم مصر و فرعون سرسخت و سرکش باشید، زیرا آن‌ها از فرمان خدا اطاعت نکردند و به قوم اسرائیل اجازۀ خروج ندادند، بنابران، خداوند آن‌ها را با بلاهای گوناگون از بین برد. <span class="verse-marker">۷</span>پس بروید و یک کراچی نو را آماده کنید و دو گاو شیری را که یوغ بر گردن شان مانده نشده باشد، به آن کراچی ببندید. گوساله‌های شان را از آن‌ها جدا کنید و به طویله برگردانید. <span class="verse-marker">۸</span>بعد صندوق پیمان خداوند را بر کراچی بار کنید و مجسمه‌های طلائی دُمَل و موشها را که بعنوان صدقۀ گناه می‌فرستید در یک صندوق جداگانه گذاشته در پهلوی صندوق پیمان خداوند قرار دهید. آنگاه گاوها را بگذارید که براه خود بروند. <span class="verse-marker">۹</span>اگر گاوها از سرحد کشور ما عبور کنند و بطرف بیت شمش بروند، آنگاه می‌دانیم که خدا آن بلای مدهش را بر سر ما آورد. و اگر به آن راه نروند، پس معلوم است که آن بلاها اتفاقی بوده دست خدا در آن‌ها دخالتی نداشته است.» </p>
  <p>
    <span class="verse-marker">۱۰</span>مردم قرار هدایتی که برای شان داده شده بود عمل کردند. دو گاو شیری را گرفته به کراچی بستند و گوساله‌های شان را در طویله از آن‌ها جدا نمودند. <span class="verse-marker">۱۱</span>صندوق پیمان خداوند را بر عراده بار کردند و همچنان صندوقچه‌ای را که در آن مجسمه‌های طلائی دُمَل و موشها بودند در پهلویش قرار دادند. <span class="verse-marker">۱۲</span>آنگاه گاوها بانگ زده به شاهراه داخل شدند و مستقیماً به طرف بیت شمش حرکت کردند. سرکردگان فلسطینی‌ها تا سرحد بیت شمش بدنبال آن‌ها رفتند. </p>
  <p>
    <span class="verse-marker">۱۳</span>در این وقت مردم بیت شمش مشغول درو کردن گندم بودند. وقتیکه چشم شان بر صندوق افتاد از دیدن آن بسیار خوشحال شدند. <span class="verse-marker">۱۴</span>کراچی در مزرعۀ شخصی بنام یوشع که از باشندگان بیت شمش بود، داخل شد و در آنجا در کنار یک سنگ بزرگ توقف کرد. مردم چوب کراچی را شکستاندند و با آن آتش روشن کردند و گاوها را به عنوان قربانی سوختنی کشتند. <span class="verse-marker">۱۵</span>چند نفر از قبیلۀ لاوی آمدند و صندوق پیمان خداوند و صندوق حاوی مجسمه‌های طلائی دُمَل و موشها را گرفته بر آن سنگ بزرگ قرار دادند. مردم بیت شمش در همان روز قربانی‌های سوختنی و قربانی‌های دیگر هم بحضور خداوند تقدیم کردند. <span class="verse-marker">۱۶</span>پس از آنکه پنج حاکم فلسطینی‌ها آن مراسم را دیدند، همان روز به عَقرُون برگشتند. </p>
  <p>
    <span class="verse-marker">۱۷</span>آن پنج مجسمۀ طلائی دُمَل که فلسطینی‌ها بعنوان صدقۀ گناه به پیشگاه خداوند فرستادند، از طرف پنج حاکم شهرهای مهم اَشدُود، غزه، اَشقَلُون، جَت و عَقرُون بودند. <span class="verse-marker">۱۸</span>مجسمه‌های طلائی موش از پنج شهر مستحکم و دهاتی که به وسیلۀ پنج حاکم فلسطینی‌ها اداره می‌شدند، نمایندگی می‌کردند. سنگ بزرگی که بالای آن صندوق پیمان خداوند را قرار دادند، تا به امروز در مزرعۀ یوشع باقی است. </p>
  <p>
    <span class="verse-marker">۱۹</span>اما خداوند هفتاد نفر از مردم بیت شمش را کشت، زیرا آن‌ها در صندوق پیمان خداوند نگاه کردند. و مردم بخاطری که خداوند آن هفتاد نفر را هلاک کرد، ماتم گرفتند <span class="verse-marker">۲۰</span>و گفتند: «کیست که بتواند بحضور خدای مقدس، خداوند متعال بایستد و این صندوق را از اینجا بکجا بفرستیم؟» <span class="verse-marker">۲۱</span>بنابران، آن‌ها قاصدانی را با این پیغام پیش مردم قِریَت‌یعاریم فرستادند: «فلسطینی‌ها صندوق پیمان خداوند را واپس روان کردند. بیائید آنرا پیش خود ببرید.» </p>
  <a id="c7"></a>
  <h2>فصل هفتم </h2>
  <p>
    <span class="verse-marker">۱</span>چند نفر از قِریَت‌یعاریم آمدند و صندوق پیمان خداوند را گرفته بخانۀ اَبِیناداب که بر تپه‌ای بنا یافته بود، بردند. پسرش اَلِعازار را به نگهبانی آن گماشتند. <span class="verse-marker">۲</span>صندوق مذکور مدت بیست سال در آنجا باقی ماند. در خلال آن مدت، تمام مردم اسرائیل غمگین بودند، زیرا خداوند آن‌ها را فراموش کرده بود. </p>
  <h3>دعوت برای توبه </h3>
  <p>
    <span class="verse-marker">۳</span>آنگاه سموئیل به قوم اسرائیل گفت: «اگر واقعاً می‌خواهید از صمیم دل بسوی خداوند برگردید، پس خدایان بیگانه و بت عَشتاروت را ترک کنید. تصمیم بگیرید که تنها از خداوند پیروی نمائید و فقط بندۀ او باشید. آنوقت او شما را از دست فلسطینی‌ها نجات می‌دهد.» <span class="verse-marker">۴</span>قوم اسرائیل قبول کرد و بتهای بَعلیم و عَشتاروت را از بین بردند و تنها به پرستش خداوند پرداختند. </p>
  <h3>شکستِ فلسطینی‌ها در مِصفه </h3>
  <p>
    <span class="verse-marker">۵</span>بعد سموئیل گفت: «همۀ قوم اسرائیل را در مِصفه جمع کنید و من بحضور خداوند برای شما دعا می‌کنم.» <span class="verse-marker">۶</span>پس آن‌ها همگی در مِصفه جمع شدند. از چاه آب کشیدند و بحضور خداوند ریختند. همچنان در آن روز همه روزه گرفتند و گفتند: «ما پیش خداوند گناهکار هستیم.» و در شهر مِصفه بود که سموئیل بعنوان داور انتخاب شد. </p>
  <p>
    <span class="verse-marker">۷</span>وقتی فلسطینی‌ها شنیدند که قوم اسرائیل در مِصفه جمع شده‌اند، سپاه خود را برای حمله علیه اسرائیل فرستادند. چون قوم اسرائیل خبر شدند که فلسطینی‌ها آمادۀ حمله هستند، سخت به وحشت افتادند. <span class="verse-marker">۸</span>لهذا، از سموئیل خواهش کرده گفتند: «بحضور خداوند، خدای ما زاری کن که ما را از دست فلسطینی‌ها نجات بدهد.» <span class="verse-marker">۹</span>آنوقت سموئیل یک برۀ شیرخوار را گرفته بعنوان قربانی سوختنی و کامل بحضور خداوند تقدیم کرد. بعد از طرف مردم اسرائیل بدرگاه خداوند دعا کرد و خداوند دعای او را قبول فرمود. <span class="verse-marker">۱۰</span>در موقعی که سموئیل مصروف اجرای مراسم قربانی سوختنی بود، فلسطینی‌ها برای حمله به اسرائیل نزدیکتر می‌شدند، اما خداوند با آواز مهیب رعد از آسمان آن‌ها را سراسیمه و دستپاچه ساخت و در نتیجه، قوم اسرائیل آن‌ها را شکست داد. <span class="verse-marker">۱۱</span>عساکر اسرائیل آن‌ها را از مِصفه تا بیت‌کار تعقیب کرده کشته می‌رفتند. </p>
  <p>
    <span class="verse-marker">۱۲</span>بعد سموئیل سنگی را برداشته بین مِصفه و سِن قرار داد و آن را اَبَن عَزَر ـ یعنی، سنگ کمک ـ نامید، زیرا او گفت: «تا بحال خداوند به ما کمک کرده است!» <span class="verse-marker">۱۳</span>به این ترتیب، فلسطینی‌ها شکست خورده دیگر هرگز پای خود را در سرزمین اسرائیل ننهادند، زیرا دست انتقام خداوند تا که سموئیل زنده بود، برعلیه آن‌ها در کار بود. <span class="verse-marker">۱۴</span>و شهرهای اسرائیلی، از عَقرُون تا جَت که به تصرف فلسطینی‌ها درآمده بودند، دوباره به‌دست اسرائیل افتادند. ضمناً بین اسرائیل و اموریان صلح برقرار شد. </p>
  <p>
    <span class="verse-marker">۱۵</span>سموئیل تا آخر عمر بحیث داور بر مردم اسرائیل اجرای وظیفه نمود <span class="verse-marker">۱۶</span>و هر سال به بیت‌ئیل، جِلجال و مِصفه می‌رفت و به کارهای مردم رسیدگی می‌کرد. <span class="verse-marker">۱۷</span>بعد به خانۀ خود در رامه بر می‌گشت و به امور قضائی می‌پرداخت و در همانجا قربانگاهی برای خداوند ساخت. </p>
  <a id="c8"></a>
  <h2>فصل هشتم </h2>
  <h3>مردم اسرائیل پادشاه می‌خواهند </h3>
  <p>
    <span class="verse-marker">۱</span>وقتی سموئیل به سن پیری رسید، پسران خود را بعنوان داور بر مردم اسرائیل مقرر کرد. <span class="verse-marker">۲</span>نام پسر اول او یوئیل و از دومی اَبیّاه بود که در محکمۀ بئرشِبع داور بودند. <span class="verse-marker">۳</span>مگر پسرانش براه او نرفتند. آن‌ها برای منفعت شخصی خود کار کرده رشوت می‌گرفتند و عدالت را پایمال می‌نمودند. </p>
  <p>
    <span class="verse-marker">۴</span>پس همه ریش‌سفیدان قوم یکجا شده پیش سموئیل به رامه رفتند <span class="verse-marker">۵</span>و به او گفتند: «خودت پیر و سالخورده شده‌ای و پسرانت هم براه تو نمی‌روند، بنابران، ما می‌خواهیم که ما هم مثل اقوام دیگر پادشاهی داشته باشیم تا بر ما حکومت کند.» <span class="verse-marker">۶</span>سموئیل از این حرف آن‌ها که گفتند: «ما پادشاه می‌خواهیم»، بسیار متأثر شد، بنابران، بحضور خداوند دعا کرده از او مشورت خواست. <span class="verse-marker">۷</span>خداوند به سموئیل فرمود: «برو، هرچه می‌گویند قبول کن. آن‌ها می‌خواهند مرا ترک کنند نه ترا و میل ندارند که از این ببعد پادشاه آن‌ها باشم. <span class="verse-marker">۸</span>از همان روزی که آن‌ها را از کشور مصر خارج کردم، همیشه سرکشی کرده‌اند و پیرو خدایان دیگر بوده‌اند. حالا با تو هم همان معامله را می‌کنند. <span class="verse-marker">۹</span>پس برو و خواهش آن‌ها را بجا آور، اما به آن‌ها اخطار کن و از رفتار و شخصیت پادشاهی که بر آن‌ها حکومت بکند، آن‌ها را با خبر ساز.» </p>
  <p>
    <span class="verse-marker">۱۰</span>سموئیل آنچه را که خداوند فرموده بود به کسانی که از او پادشاه می‌خواستند گفت. <span class="verse-marker">۱۱</span>«طرز حکومت پادشاه به این ترتیب می‌باشد: او پسران شما را بوظیفۀ شاطری و بحیث سوارکار می‌گمارد تا پیشاپیش عرادۀ او بروند. <span class="verse-marker">۱۲</span>صاحب منصبان نظامی را به رتبه‌های مختلف مقرر می‌کند تا سپاه او را در جنگ رهبری نمایند. بعضی را مأمور می‌سازد که زمین‌های او را قلبه و محصولات او را درو کنند و تجهیزات نظامی و پرزه‌جات عراده‌های او را بسازند. <span class="verse-marker">۱۳</span>دختران تان را برای عطرسازی، آشپزی و نان‌پزی می‌برد. <span class="verse-marker">۱۴</span>بهترین زمین‌های زراعتی، باغهای انگور و زیتون شما را گرفته به خدمتگاران خود می‌بخشد. <span class="verse-marker">۱۵</span>ده فیصد غله و انگور تان را به مأمورین و ملازمین خود می‌دهد. <span class="verse-marker">۱۶</span>غلامان، کنیزان، بهترین حیوانات گله و خرهای شما را بغرض کارهای شخصی خود می‌گیرد. <span class="verse-marker">۱۷</span>ده فیصد رمۀ شما را هم گرفته خود تان را غلام خود می‌سازد. <span class="verse-marker">۱۸</span>در آن روز از دست پادشاهی که برای خود انتخاب کرده‌اید، فریاد و فغان خواهید کرد، اما خداوند به داد تان نخواهد رسید.» </p>
  <p>
    <span class="verse-marker">۱۹</span>با همۀ این دلایل باز هم مردم اصرار کردند و گفتند: «ما یک پادشاه می‌خواهیم، <span class="verse-marker">۲۰</span>چون آرزو داریم که مثل اقوام دیگر باشیم. او بر ما سلطنت کند و رهبر ما در جنگ باشد.» <span class="verse-marker">۲۱</span>وقتی سموئیل سخنان آن‌ها را شنید همه را بحضور خداوند عرض کرد. <span class="verse-marker">۲۲</span>خداوند به سموئیل فرمود: «هرچه مردم می‌خواهند بکن. برو برای شان پادشاهی انتخاب نما.» سموئیل به مردم گفت که فعلاً به خانه‌های خود برگردند. </p>
  <a id="c9"></a>
  <h2>فصل نهم </h2>
  <h3>شائول بحیث پادشاه انتخاب می‌شود </h3>
  <p>
    <span class="verse-marker">۱</span>مرد مقتدر و ثروتمندی در قبیلۀ بنیامین زندگی می‌کرد. نام او قَیس، نام پدرش اَبیئیل، نام پدر‌کلانش صرور، نام نیکه‌اش بَکُورَت و نام نیکه‌کلان او افیح بود. <span class="verse-marker">۲</span>قَیس پسر جوان و خوش چهره‌ای بنام شائول داشت که در بین تمام اسرائیل مثل او جوان خوش اندامی پیدا نمی‌شد و در بلندی قد نظیر او کسی نبود. </p>
  <p>
    <span class="verse-marker">۳</span>روزی خرهای قَیس، پدر شائول گم شدند. قَیس به پسر خود، شائول گفت: «برخیز و یکی از خادمان را با خود گرفته برای یافتن خرها برو.» <span class="verse-marker">۴</span>آن‌ها از کوهستانهای افرایم گذشته تا سرزمین شَلیشه رفتند، اما خرها را نیافتند. از آنجا به شَعلیم سفر کردند، ولی اثری از خرها نبود. بعد سراسر سرزمین بنیامین را جستجو نمودند، باز هم خرها را نیافتند. </p>
  <p>
    <span class="verse-marker">۵</span>وقتی به سرزمین صوف رسیدند، شائول به خادم همراه خود گفت: «بیا که برگردیم. ممکن است حالا پدرم خرها را فراموش کرده و بخاطر ما پریشان باشد.» <span class="verse-marker">۶</span>اما خادمش در جواب او گفت: «یک چیزی بیادم آمد. در این شهر یک مرد خدا زندگی می‌کند و همه مردم به او احترام دارند. او هر چیزی که بگوید، حقیقت پیدا می‌کند. بیا که پیش او برویم، شاید بتواند ما را در سفر راهنمائی کند.» <span class="verse-marker">۷</span>شائول جواب داد: «ولی ما چیزی نداریم که برایش ببریم. نانی که در توبره داشتیم تمام شده است و تحفۀ دیگری هم موجود نیست که برای آن مرد خدا بدهیم. پس چه ببریم؟» <span class="verse-marker">۸</span>خادم گفت: «من شش نخود نقره دارم و آن را به مرد خدا می‌دهیم تا راه را برای ما نشان بدهد.» <span class="verse-marker">۹</span>(در آن زمان وقتی کسی حاجتی از خدا می‌داشت، می‌گفت: «بیا که پیش یک رایی برویم.» چون به کسانی که امروز نبی می‌گویند در آن دوران آن‌ها را رایی می‌گفتند.) <span class="verse-marker">۱۰</span>شائول قبول کرد و گفت: «بسیار خوب، بیا که برویم.» پس آن‌ها به شهر پیش آن مرد خدا رفتند. </p>
  <p>
    <span class="verse-marker">۱۱</span>آن دو در راهِ تپه‌ای که به طرف شهر می‌رفت با چند دختر جوان برخوردند که برای کشیدن آب می‌رفتند. از آن دخترها پرسیدند: «آیا در این شهر نبی خداوند است؟» <span class="verse-marker">۱۲</span>دخترها جواب دادند: «بلی، از همین راه مستقیم بروید، چون او همین حالا به شهر رسید، زیرا مردم در بالای تپه مصروف اجرای مراسم قربانی هستند. <span class="verse-marker">۱۳</span>پس عجله کنید، چون ممکن است وقتی شما به شهر داخل شوید او برای صرف غذا بسر تپه برود. و تا او به آنجا نرسد، مردم به غذا دست نمی‌زنند، زیرا او اول دعای قربانی را می‌خواند و بعد از آن مهمانها غذا می‌خورند. حالا بروید، بزودی او را می‌بینید.» <span class="verse-marker">۱۴</span>پس آن‌ها به شهر رفتند و دیدند که سموئیل در راه خود بسوی تپه، بطرف آن‌ها می‌آید. </p>
  <p>
    <span class="verse-marker">۱۵</span>یک روز پیش از آمدن شائول، خداوند به سموئیل فرمود: <span class="verse-marker">۱۶</span>«فردا در همین ساعت مردی را از سرزمین بنیامین پیش تو می‌فرستم و تو او را مسح کرده بعنوان فرمانروای قوم برگزیدۀ من، اسرائیل انتخاب می‌کنی تا قوم برگزیدۀ مرا از دست فلسطینی‌ها نجات بدهد. من بر آن‌ها رحم کرده‌ام، زیرا زاری و نالۀ شان بگوش من رسیده است.» </p>
  <p>
    <span class="verse-marker">۱۷</span>وقتی سموئیل شائول را دید، خداوند به سموئیل فرمود: «این شخص همان کسی است که من در باره‌اش بتو گفتم! او کسی است که باید بر قوم برگزیدۀ من حکومت کند.» <span class="verse-marker">۱۸</span>لحظه‌ای بعد شائول در پیش دروازۀ شهر با سموئیل برخورد و گفت: «لطفاً خانۀ نبی خداوند را به ما نشان بده.» <span class="verse-marker">۱۹</span>سموئیل جواب داد: «من خودم همان نبی هستم؛ حالا پیشتر از من بسر تپه برو، زیرا امروز با من غذا می‌خوری. فردا صبح هرچه که می‌خواهی بدانی، برایت می‌گویم و بعد می‌توانی به هر جائی می‌خواهی، بروی. <span class="verse-marker">۲۰</span>اما در بارۀ خرها که سه روز پیش گم شده بودند، غم نخور، چرا که آن‌ها یافت شده‌اند، ولی چیزی که مردم اسرائیل بیشتر می‌خواهند تو و خانوادۀ پدرت می‌باشید.» <span class="verse-marker">۲۱</span>شائول جواب داد: «من از قبیلۀ بنیامین هستم که کوچکترین قبیله‌ها است و خانوادۀ من هم از نگاه اهمیت و شهرت کمترین خانواده‌های قبیلۀ بنیامین می‌باشد. چرا این سخنان را با من می‌زنی؟» </p>
  <p>
    <span class="verse-marker">۲۲</span>آنگاه سموئیل شائول و خادمش را در سالون بزرگی که در آن در حدود سی نفر مهمان حضور داشتند، برده در صدر مجلس جا داد. <span class="verse-marker">۲۳</span>بعد سموئیل به آشپز گفت: «آن تکۀ گوشت را که به تو دادم و گفتم که آنرا پیش خود نگهدار، بیاور.» <span class="verse-marker">۲۴</span>آشپز گوشت را آورد و پیش شائول گذاشت. سموئیل گفت: «این را مخصوصاً برای تو نگهداشته بودم تا در وقت معینش آن را بخوری. حالا بفرما، نوش جان کن!» </p>
  <p>به این ترتیب، شائول در آن روز با سموئیل غذا خورد. <span class="verse-marker">۲۵</span>وقتی آن‌ها از تپه پائین آمدند و به شهر رفتند، سموئیل شائول را بر بام خانۀ خود برده و با او به گفتگو پرداخت. <span class="verse-marker">۲۶</span>صبح وقت روز دیگر سموئیل شائول را که در پشت بام بود صدا کرد و گفت: «برخیز، وقت آن است که باید بروی.» پس شائول برخاست با سموئیل بیرون رفت. <span class="verse-marker">۲۷</span>وقتی آن‌ها به خارج شهر نزدیک شدند، سموئیل به شائول گفت: «به خادمت بگو که پیشتر از ما برود و تو کمی معطل کن، زیرا می‌خواهم پیغامی را که از جانب خداوند دارم برایت برسانم.» </p>
  <a id="c10"></a>
  <h2>فصل دهم </h2>
  <h3>سموئیل شائول را بعنوان پادشاه مسح می‌کند </h3>
  <p>
    <span class="verse-marker">۱</span>آنگاه سموئیل یک بوتل روغن را گرفته بر سر شائول ریخت. بعد او را بوسید و گفت: «چون خداوند ترا انتخاب فرموده است که پادشاه اسرائیل باشی، این کار را می‌کنم. تو فرمانروا و رهائی‌بخش آن‌ها از دست دشمنانی که در اطراف آن‌ها هستند، می‌شوی. برای ثبوت اینکه خداوند ترا بحیث پادشاه اسرائیل انتخاب کرده است، می‌گویم <span class="verse-marker">۲</span>که وقتی از پیش من جدا می‌شوی، دو نفر را در کنار قبر راحیل در شهر صَلصَح که در سرزمین بنیامین واقع است، می‌بینی و به تو می‌گویند: «خرهائی را که جستجو می‌کردی، یافت شده‌اند. حالا پدرت در فکر خرها نیست، بلکه بخاطر تو پریشان است و می‌گوید: پسرم را چطور پیدا کنم.» <span class="verse-marker">۳</span>وقتی پیشتر بروی به درخت بلوط تابور می‌رسی. در آنجا سه مرد را می‌بینی که روندۀ بیت‌ئیل به منظور پرستش خداوند می‌باشند. یکی از آن‌ها سه بزغاله، دیگری سه قرص نان و سومی یک مشک شراب با خود دارد. <span class="verse-marker">۴</span>آن‌ها با تو احوالپرسی می‌کنند و به تو دو قرص نان می‌دهند که تو باید آن را بپذیری. <span class="verse-marker">۵</span>بعد به تپۀ خدا می‌رسی که در آنجا عساکر فلسطینی‌ها پهره می‌دهند. و همینکه به شهر وارد می‌شوی با چند نفر از انبیاء بر‌می‌خوری که از تپه پائین می‌آیند و در حال نواختن چنگ و دایره و نَی و تنبور می‌باشند و نبوت می‌کنند. <span class="verse-marker">۶</span>بعد روح خداوند بر تو قرار می‌گیرد و تو هم با آن‌ها نبوت می‌کنی و به شخص دیگری تبدیل می‌شوی. <span class="verse-marker">۷</span>از آن ببعد، هر تصمیمی که بگیری، انجام داده می‌توانی، زیرا خداوند هادی و راهنمایت می‌باشد. <span class="verse-marker">۸</span>حالا پیشتر از من به جِلجال برو و در آنجا منتظر من باش. من بعد از یک هفته پیشت می‌آیم، چون من باید در وقت ادای مراسم قربانی سوختنی و ذبح کردن قربانی‌های سلامتی با تو باشم. من همچنین گفتنی‌های دیگری دارم که باید برایت بگویم.» </p>
  <h3>شائول نبوت می‌کند </h3>
  <p>
    <span class="verse-marker">۹</span>وقتی شائول با سموئیل وداع کرد و می‌خواست برود خدا وضع و شخصیت او را تغییر داد و همه پیشگوئی‌های سموئیل به حقیقت رسیدند. <span class="verse-marker">۱۰</span>چون به تپۀ خدا آمدند گروهی از انبیاء را دیدند که بطرف شان می‌آیند. آنگاه روح خدا بر شائول قرار گرفت و با آن‌ها به نبوت شروع کرد. <span class="verse-marker">۱۱</span>کسانی که قبلاً او را می‌شناختند وقتی دیدند که با انبیاء نبوت می‌کند، گفتند: «پسر قَیس را چه شده است؟ آیا شائول هم از جملۀ انبیاء است؟» <span class="verse-marker">۱۲</span>یکنفر از حاضرین اضافه کرد: «و پدر شان کیست؟» از همان زمان این مَثَل ورد زبان مردم شد که می‌گویند: «شائول هم از جملۀ انبیاء است.» <span class="verse-marker">۱۳</span>وقتی شائول نبوت را تمام کرد، به بالای تپه رفت. </p>
  <p>
    <span class="verse-marker">۱۴</span>کاکای شائول از آن‌ها پرسید: «کجا رفته بودید؟» شائول جواب داد: «برای یافتن خرها رفته بودیم. چون آن‌ها را نیافتیم پیش سموئیل رفتیم.» <span class="verse-marker">۱۵</span>کاکایش گفت: «به من بگو که او چه گفت.» <span class="verse-marker">۱۶</span>شائول جواب داد: «او به ما گفت که خرها یافت شده‌اند.» اما در بارۀ اینکه او بعنوان پادشاه انتخاب شده است، به کاکای خود چیزی نگفت. </p>
  <h3>شائول بحیث پادشاه اسرائیل انتخاب می‌شود </h3>
  <p>
    <span class="verse-marker">۱۷</span>سموئیل قوم اسرائیل را برای یک اجتماع در مِصفه دعوت کرد <span class="verse-marker">۱۸</span>و این پیام خداوند را به آن‌ها داد: «خداوند، خدای اسرائیل چنین می‌فرماید: «من قوم اسرائیل را از مصر بیرون آوردم و شما را از دست مردم مصر و ممالکی که بر شما ظلم می‌کردند، نجات دادم. <span class="verse-marker">۱۹</span>اما امروز شما خدای تان را که شما را از آن همه بلاها و مصائب رهائی بخشید، فراموش کردید. حالا از من می‌خواهید که پادشاهی برای تان انتخاب کنم.» بسیار خوب، اکنون به ترتیب قوم و قبیلۀ تان بحضور خداوند حاضر شوید.» </p>
  <p>
    <span class="verse-marker">۲۰</span>پس سموئیل همۀ قبایل اسرائیل را بحضور خداوند جمع کرد و از بین آن‌ها قبیلۀ بنیامین بحکم قرعه انتخاب شد. <span class="verse-marker">۲۱</span>سپس همه خانواده‌های قبیلۀ بنیامین را بحضور خداوند آورد و قرعه بنام خانوادۀ مَطری برآمد. بالاخره هر فرد خانوادۀ مَطری حاضر شد و از آن جمله شائول، پسر قَیس انتخاب گردید، اما وقتی رفتند که او را بیاورند، او را نیافتند. <span class="verse-marker">۲۲</span>پس از خداوند پرسیدند: «او کجا است؟ آیا او اینجا در بین ما است؟» خداوند جواب داد: «بلی، او در بین کالا و لوازمی که آورده‌اند، خود را پنهان کرده است.» <span class="verse-marker">۲۳</span>آنگاه رفتند و او را آوردند. وقتی در بین مردم ایستاد، قدش از همه بلندتر بود. <span class="verse-marker">۲۴</span>سموئیل به مردم گفت: «این شخص همان کسی است که خداوند او را بعنوان پادشاه شما انتخاب فرموده است. در تمام قوم اسرائیل نظیر او پیدا نمی‌شود.» آنگاه همگی با یک صدا گفتند: «زنده باد پادشاه!» </p>
  <p>
    <span class="verse-marker">۲۵</span>بعد سموئیل حقوق و وظایف پادشاه را برای مردم شرح داد و همه را در کتاب مخصوص نوشت و بحضور خداوند تقدیم کرد. سپس مردم را به خانه‌های شان فرستاد. <span class="verse-marker">۲۶</span>شائول هم به خانۀ خود در جِبعَه برگشت و ندیمانی هم که خدا دل آن‌ها را بر انگیخته بود، شائول را همراهی کردند. <span class="verse-marker">۲۷</span>اما بعضی از اشخاص پستی که در آنجا حاضر بودند، گفتند: «این شخص چطور می‌تواند ما را نجات بدهد؟» او را مسخره کردند و تحفه‌ای برایش نیاوردند، ولی او حرفی نزد. </p>
  <a id="c11"></a>
  <h2>فصل یازدهم </h2>
  <h3>شائول عمونیان را شکست می‌دهد </h3>
  <p>
    <span class="verse-marker">۱</span>در این وقت ناحاش عَمونی با سپاه خود بقصد حمله علیه اسرائیل در مقابل یابیش جِلعاد اردو زدند. مردم آنجا به ناحاش پیشنهاد صلح کرده گفتند: «با ما پیمان ببند و ما خدمت ترا می‌کنیم.» <span class="verse-marker">۲</span>ناحاش گفت: «بسیار خوب، به یک شرط با شما پیمان می‌بندم که من باید چشم راست هر کدام تان را از کاسه بیرون کنم تا همۀ مردم اسرائیل سرافگنده شوند!» <span class="verse-marker">۳</span>ریش‌سفیدان یابیش به او گفتند: «برای ما یک هفته مهلت بده تا قاصدانی را برای کمک به سراسر کشور اسرائیل بفرستیم. اگر کسی برای نجات ما نیامد، آنگاه ما به تو تسلیم می‌شویم.» </p>
  <p>
    <span class="verse-marker">۴</span>وقتی قاصدان به جِبعَه که مسکن شائول بود، آمدند و به مردم از وضع بد خود خبر دادند، همگی با آواز بلند گریه کردند. <span class="verse-marker">۵</span>در این وقت شائول مصروف قلبه کردن زمین بود و چون به شهر برگشت از مردم پرسید: «چه واقعه شده است؟ چرا همگی گریه می‌کنند؟» آن‌ها او را از خبری که قاصدان یابیش آورده بودند، آگاه ساختند. <span class="verse-marker">۶</span>وقتی شائول آن سخنان را شنید، روح خداوند بر او قرار گرفت و بشدت خشمگین شد. <span class="verse-marker">۷</span>آنگاه یک جوره گاو را گرفته آن‌ها را تکه تکه کرد و به قاصدان داد تا به سراسر کشور اسرائیل تقسیم کنند و به مردم بگویند: «هر کسی که نیاید و بدنبال شائول و سموئیل نرود، گاوهایش با چنین سرنوشتی دچار می‌شوند.» بنابراین، ترس خدا بنی‌اسرائیل را فراگرفته، همگی با یکدل برای جنگ آماده شدند. <span class="verse-marker">۸</span>وقتی آن‌ها را در بازِق شمار کردند، تعداد شان سه صد هزار به اضافۀ سی هزار نفر از یهودا بود. <span class="verse-marker">۹</span>بعد قاصدان را دوباره با این پیغام فرستاد: «فردا پیش از ظهر نجات می‌یابید.» چون قاصدان به یابیش آمدند و پیغام شائول را به مردم رساندند، همگی خوشحال شدند. <span class="verse-marker">۱۰</span>پس مردم یابیش به دشمنان گفتند: «ما فردا خود را تسلیم می‌کنیم و آنوقت هرچه دل تان بخواهد، با ما بکنید.» </p>
  <p>
    <span class="verse-marker">۱۱</span>روز دیگر شائول آمد و مردم را به سه دسته تقسیم کرد و هنگام صبح یک حملۀ ناگهانی را بر عمونیان شروع نموده تا ظهر به کشتار آن‌ها پرداخت. کسانی که باقی ماندند، طوری پراگنده شدند که حتی دو نفر شان هم یکجا با هم دیده نمی‌شدند. </p>
  <p>
    <span class="verse-marker">۱۲</span>بعد مردم به سموئیل گفتند: «کجا هستند آن کسانی که می‌گفتند شائول نباید پادشاه ما باشد؟ آن‌ها را بیاورید تا سرهای شان را از تن جدا کنیم.» <span class="verse-marker">۱۳</span>اما شائول گفت: «حتی یک نفر هم نباید در این روز کشته شود، زیرا خداوند امروز اسرائیل را نجات داد.» <span class="verse-marker">۱۴</span>بعد سموئیل به مردم گفت: «بیائید به جِلجال برویم و سلطنت را سر از نو برقرار کنیم.» <span class="verse-marker">۱۵</span>پس همۀ مردم به جِلجال رفتند. در آنجا شائول را در حضور خداوند پادشاه خود ساختند و برای خداوند قربانی سلامتی تقدیم نمودند و شائول و همۀ قوم اسرائیل خوشی کردند و جشن گرفتند. </p>
  <a id="c12"></a>
  <h2>فصل دوازدهم </h2>
  <h3>نطق وداعیۀ سموئیل </h3>
  <p>
    <span class="verse-marker">۱</span>سموئیل به قوم اسرائیل گفت: «خواهشی که از من کرده بودید، بجا آوردم و پادشاهی برای تان انتخاب کردم. <span class="verse-marker">۲</span>حالا پادشاه رهبر شما است. چون من پیر و مو‌سفید شده‌ام، پسران خود را در خدمت شما می‌گمارم. من از دوران جوانی خدمت شما را کرده‌ام <span class="verse-marker">۳</span>و اکنون از شما می‌خواهم که در حضور خداوند و پادشاه برگزیدۀ او حقیقت را بگوئید که آیا من گاو یا خر کسی را بزور گرفته‌ام؟ آیا بر کسی ظلم کرده‌ام یا به کدام کسی آزار رسانده‌ام؟ اگر از کسی رشوت گرفته‌ام بگوئید تا برای تلافی آن چشمانم را کور کنم.» <span class="verse-marker">۴</span>آن‌ها گفتند: «نه تو به کسی ظلم کرده‌ای، نه آزار رسانده‌ای و نه از کسی رشوت گرفته‌ای.» <span class="verse-marker">۵</span>سموئیل گفت: «پس خدا و پادشاه برگزیدۀ او شاهد من هستند که من در پیش شما گناهی ندارم.» آن‌ها جواب دادند: «بلی، درست است.» </p>
  <p>
    <span class="verse-marker">۶</span>سموئیل اضافه کرد: «خداوند موسی و هارون را مأمور ساخت و اجداد شما را از کشور مصر بیرون آورد. <span class="verse-marker">۷</span>حالا در جائیکه هستید قرار گیرید تا شما را در حضور خداوند محکوم سازم و به شما یاد‌آور شوم که خداوند چه خوبی‌هائی در حق شما و پدران تان کرده است. <span class="verse-marker">۸</span>وقتی بنی‌اسرائیل در مصر بودند و مردم آنجا شروع به آزار آن‌ها کردند، آن‌ها بحضور خداوند گریه و زاری نمودند. خداوند موسی و هارون را فرستاد و آن‌ها پدران شما را از مصر بیرون آورد و در این سرزمین جا داد. <span class="verse-marker">۹</span>ولی آن‌ها بزودی خداوند، خدای خود را فراموش کردند. پس خداوند آن‌ها را به‌دست دشمنان شان، یعنی سیسَرا، قوماندان سپاه یابین پادشاه کشور حاصور، فلسطینی‌ها و پادشاه موآب مغلوب ساخت. <span class="verse-marker">۱۰</span>آن‌ها باز پیش خداوند فریاد و زاری کردند و گفتند: «ما گناهکار هستیم، زیرا خداوند را فراموش کردیم و در عوض بتهای بَعلیم و عَشتاروت را پرستیدیم. حالا ما را ببخش و از دست دشمنان نجات بده و ما تنها ترا پرستش می‌کنیم.» <span class="verse-marker">۱۱</span>پس خداوند یَرُ‌بَعل، بِدان، یِفتاح و مرا فرستاد و شما را از دست دشمنانی که در اطراف تان بودند، رهائی بخشید و باز به شما موقع داد تا زندگی آسوده‌ای را شروع کنید. <span class="verse-marker">۱۲</span>اما وقتی دیدید که ناحاش، پادشاه عمونیان به شما حمله می‌کند، به من گفتید: «ما یک پادشاه می‌خواهیم که بر ما حکومت کند.» در حالیکه خداوند، خدای تان همیشه پادشاه شما بوده است. </p>
  <p>
    <span class="verse-marker">۱۳</span>اینک این شما و این پادشاهی که انتخاب کرده‌اید. از خداوند خواستید و او یک پادشاه را انتخاب نمود که بر شما حکومت کند. <span class="verse-marker">۱۴</span>حالا اگر از خدا بترسید، بندگی او را بکنید، از او اطاعت نمائید و اوامر او را بجا آورید، و اگر شما و پادشاهی که بر شما حکومت می‌کند از فرمان خداوند، خدای تان پیروی کنید، خوب، <span class="verse-marker">۱۵</span>اما اگر به حرف خداوند گوش ندهید و از اوامر او سرپیچی کنید، آنوقت دست انتقام خداوند علیه شما و پادشاه‌تان بلند می‌شود. <span class="verse-marker">۱۶</span>حالا توجه نمائید و معجزات عظیم خداوند را تماشا کنید. <span class="verse-marker">۱۷</span>شما می‌دانید که در این موسم سال که وقت درو گندم است، باران نمی‌بارد. مگر من بدرگاه خداوند دعا می‌کنم تا رعد و باران را از آسمان بفرستد تا بدانید که وقتی خواستید پادشاهی برای تان تعیین شود، چه گناه بزرگی را در برابر خداوند مرتکب شدید.» </p>
  <p>
    <span class="verse-marker">۱۸</span>آنگاه سموئیل بحضور خداوند دعا کرد و خداوند در همان روز رعد و باران را فرستاد و ترس خداوند و سموئیل همگی را فراگرفت. <span class="verse-marker">۱۹</span>قوم اسرائیل به سموئیل گفتند: «از حضور خداوند، خدای خود تمنا کن که ما را هلاک نسازد، زیرا بخاطر اینکه برای خود پادشاه خواستیم به گناهان خود افزودیم.» <span class="verse-marker">۲۰</span>سموئیل به آن‌ها گفت: «نترسید، می‌دانم که شما گناهکار هستید، اما از احکام خداوند پیروی کنید و از دل و جان بنده و فرمانبردار او باشید. <span class="verse-marker">۲۱</span>بدنبال چیزهای باطل نروید که نه فایده‌ای برای تان دارند و نه می‌توانند شما را نجات بدهند. <span class="verse-marker">۲۲</span>خداوند بخاطر نام بزرگ خود قوم برگزیدۀ خود را ترک نمی‌کند. او به خوشی خود شما را قوم خاص خود ساخت <span class="verse-marker">۲۳</span>و من هم خدا نکند که در مقابل خداوند مرتکب گناهی بشوم و دست از دعا بخاطر شما بکشم، بلکه من به شما راه نیک و راستی را نشان می‌دهم. <span class="verse-marker">۲۴</span>تنها از خداوند بترسید و با وفاداری و از صمیم قلب بندگی او را بکنید و کارهای عظیمی را که برای شما اجراء کرده است، از یاد نبرید. <span class="verse-marker">۲۵</span>و اما اگر باز هم از کارهای بد دست نکشید، هم شما و هم پادشاه تان هلاک می‌شوید.» </p>
  <a id="c13"></a>
  <h2>فصل سیزدهم </h2>
  <h3>جنگ علیه فلسطینی‌ها </h3>
  <p>
    <span class="verse-marker">۱</span>شائول سی ساله بود که پادشاه شد و چهل سال بر اسرائیل سلطنت نمود. <span class="verse-marker">۲</span>او سه هزار نفر از مردان اسرائیلی را انتخاب کرد که از آن جمله دو هزار نفر با او در مِخماس و کوهستان بیت‌ئیل بودند و یک هزار نفر هم همراه یُوناتان به جبعۀ بنیامین رفتند و بقیه را به خانه‌های شان فرستاد. </p>
  <p>
    <span class="verse-marker">۳</span>یُوناتان به پهره‌داران فلسطینی‌ها که در جِبعَه بودند حمله برده آن‌ها را شکست داد. خبر این حمله بزودی در سراسر سرزمین فلسطینی‌ها پخش شد و شائول امر کرد که این خبر جنگ را به همه جا با صدای شیپور اعلان کنند تا تمام عبرانیان بشنوند. <span class="verse-marker">۴</span>چون مردم اسرائیل اطلاع یافتند که شائول پهره‌داران فلسطینی‌ها را کشته است و فلسطینی‌ها نام اسرائیل را بزشتی و نفرت یاد می‌کنند، بنابران تمام قوم اسرائیل در جِلجال بحالت آماده باش جمع شدند. </p>
  <p>
    <span class="verse-marker">۵</span>فلسطینی‌ها سی هزار عرادۀ جنگی، شش هزار سوار و یک لشکری که تعداد آن مثل ریگ دریا بیشمار بود، برای جنگ با اسرائیل آماده کرده در مِخماس، در شرق بیت‌آوَن، اردو زدند. <span class="verse-marker">۶</span>مردم اسرائیل از دیدن آن سپاه عظیم خود را بیچاره دیدند و دل و جرأت خود را از دست دادند و در مغاره‌ها، بین صخره‌ها، قبرها و کاریزها پنهان شدند. <span class="verse-marker">۷</span>بعضی از آن‌ها از دریای اُردن گذشته به سرزمین جاد و جلعاد پناه بردند. در این وقت شائول در جلعاد بود و همراهانش از عاقبت جنگ می‌ترسیدند. </p>
  <p>
    <span class="verse-marker">۸</span>سموئیل قبلاً به شائول گفته بود که برای آمدن او یک هفته انتظار بکشد. چون آمدن او طول کشید، مردم کم کم از او پراگنده می‌شدند. <span class="verse-marker">۹</span>بنابران، شائول گفت: «قربانی‌های سوختنی و سلامتی را بحضور من بیاورید.» <span class="verse-marker">۱۰</span>بعد از آنکه مراسم قربانی بجا آورده شد، سموئیل آمد و شائول به استقبال او رفت. <span class="verse-marker">۱۱</span>سموئیل پرسید: «این چه کاری بود که تو کردی؟» شائول جواب داد: «چون دیدم که تو در وقت معین نیامدی و مردم هم از اطراف من پراگنده می‌شدند؛ برعلاوه فلسطینی‌ها هم در مِخماس آمادۀ حمله بودند، <span class="verse-marker">۱۲</span>لهذا، با خود گفتم که چون فلسطینی‌ها به زودی در جِلجال بر من حمله می‌آورند و همچنین رضامندی خداوند را هم کسب نکرده‌ام، مجبور شدم که قربانی سوختنی خود را تقدیم کنم.» <span class="verse-marker">۱۳</span>سموئیل گفت: «تو کار احمقانه‌ای کردی و امر خداوند، خدایت را بجا نیاوردی. خداوند می‌خواست که سلطنت تو و اولاده‌ات برای همیشه برقرار باشد، <span class="verse-marker">۱۴</span>مگر چون تو از امر او اطاعت نکردی، سلطنت تو زیاد دوام نمی‌کند. خداوند شخص دلخواه خود را یافته است و او را مأمور کرده است که بر قوم برگزیدۀ او حکومت کند.» <span class="verse-marker">۱۵</span>بعد سموئیل از جِلجال به جِبعَه، در سرزمین بنیامین رفت. </p>
  <p>وقتی شائول همراهان خود را شمار کرد دید که تنها ششصد نفر باقی مانده بودند. <span class="verse-marker">۱۶</span>شائول و پسرش، یُوناتان و همراهان شان در جبعۀ بنیامین ماندند و فلسطینی‌ها در مِخماس اردو زدند. <span class="verse-marker">۱۷</span>سپاه فلسطینی‌ها به سه فرقه تقسیم شدند. یک فرقه از راه عُفره به سرزمین شوعل حرکت کرد، <span class="verse-marker">۱۸</span>فرقۀ دوم بسوی بیت‌حورون و سومی به طرف سرحدی که مشرف به درۀ زِبُیم در نزدیکی بیابان است، براه افتاد. </p>
  <p>
    <span class="verse-marker">۱۹</span>در آن روزها هیچ آهنگری در کشور اسرائیل یافت نمی‌شد، زیرا فلسطینی‌ها به عبرانیان اجازه نمی‌دادند که شمشیر و نیزه بسازند. <span class="verse-marker">۲۰</span>بنابران، هرگاه مردم اسرائیل به تیز کردن بیل، قلبه، تبر یا داس ضرورت می‌داشتند، باید پیش آهنگران فلسطینی‌ها می‌رفتند. <span class="verse-marker">۲۱</span>اجورۀ تیز کردن بیل و قلبه دو برابر اجورۀ تیز کردن داس و تبر بود. <span class="verse-marker">۲۲</span>و در روز جنگ، بغیر از شائول و یُوناتان هیچ یک از همراهان شان شمشیر یا نیزه‌ای نداشت. <span class="verse-marker">۲۳</span>در عین حال لشکر فلسطینی‌ها گذرگاه کوهستانی مِخماس را در تصرف خود داشتند. </p>
  <a id="c14"></a>
  <h2>فصل چهاردهم </h2>
  <h3>حملۀ یُوناتان بر فلسطینی‌ها </h3>
  <p>
    <span class="verse-marker">۱</span>یک روز یُوناتان به اسلحه‌بردار خود گفت: «بیا که از راه دره به استحکامات نظامی فلسطینی‌ها برویم.» او بی‌خبر به آنجا رفت و به پدر خود اطلاعی نداد. <span class="verse-marker">۲</span>شائول با ششصد نفر از همراهان خود در نزدیکی جِبعَه زیر یک درخت انار خیمه زده بود. <span class="verse-marker">۳</span>در بین مردان او اخیای کاهن، پسر اَخِیطُوب حضور داشت و اَخِیطُوب برادر اِیخابود بود و اِیخابود پسر فینِحاس و نواسۀ عیلی، کاهن خداوند در شیلوه بود. او لباس کاهنی در بر داشت. مردم نمی‌دانستند که یُوناتان آنجا را ترک کرده است. <span class="verse-marker">۴</span>یُوناتان برای اینکه به استحکامات نظامی فلسطینی‌ها برسد، می‌بایست از گذرگاه باریکی که بین دو صخرۀ تیز بنامهای بوزیز و سِنِه بود، بگذرد. <span class="verse-marker">۵</span>یکی از آن دو صخره بطرف شمال، مقابل مِخماس و دیگری بطرف جنوب، مقابل جِبعَه قرار داشت. </p>
  <p>
    <span class="verse-marker">۶</span>یُوناتان به جوان اسلحه‌بردار گفت: «بیا که به کمپ فلسطینی‌ها بیگانه برویم. امید است که خداوند به ما کمکی بکند، زیرا تعداد دشمن چه کم باشد چه زیاد، در برابر قدرت خداوند ناچیز است.» <span class="verse-marker">۷</span>جوان همراهش گفت: «بسیار خوب، من با نظریۀ تو موافقم.» <span class="verse-marker">۸</span>یُوناتان گفت: «پس بیا که به آنجا برویم. ما خود را به آن‌ها نشان می‌دهیم. <span class="verse-marker">۹</span>اگر گفتند: حرکت نکنید تا ما پیش شما بیائیم، ما در جای خود توقف می‌کنیم و پیش آن‌ها نمی‌رویم. <span class="verse-marker">۱۰</span>اما هرگاه گفتند که پیش شان برویم، در آن صورت می‌رویم، زیرا این نشانۀ آن است که خداوند آن‌ها را به‌دست ما تسلیم می‌کند.» <span class="verse-marker">۱۱</span>پس آن‌ها خود را به سپاهیان فلسطینی‌ها نشان دادند و فلسطینی‌ها گفتند: «عبرانیان را ببینید که از غارهائی که در آن‌ها پنهان شده بودند، بیرون آمده‌اند.» <span class="verse-marker">۱۲</span>آن‌ها یُوناتان و همراهش را صدا کرده گفتند: «به اینجا بیائید تا چیزی را به شما نشان بدهیم.» یُوناتان به سلاحبردار خود گفت: «پشت سرم بیا که خداوند آن‌ها را به‌دست ما تسلیم می‌کند.» <span class="verse-marker">۱۳</span>یُوناتان بحالت سینه‌کش درحالیکه همراهش پشت سرش پیش آن‌ها بالا می‌رفت و به فلسطینی‌ها حمله کرد. فلسطینی‌ها به پشت می‌افتادند و یُوناتان و همراهش از چپ و راست آن‌ها را می‌کشتند. <span class="verse-marker">۱۴</span>در همان حملۀ اول، یُوناتان و همراهش در حدود بیست نفر آن‌ها را در ساحۀ یک جریب زمین هلاک کردند. <span class="verse-marker">۱۵</span>تمام مردم چه در اردوگاه و چه در بیرون و حتی مهاجمین از ترس به لرزه افتادند. در آن هنگام زلزلۀ شدیدی رُخداد و آن‌ها را زیادتر به وحشت انداخت. </p>
  <h3>فلسطینی‌ها فرار می‌کنند </h3>
  <p>
    <span class="verse-marker">۱۶</span>پهره‌داران شائول در جبعۀ بنیامین دیدند که سپاه عظیم فلسطینی‌ها سراسیمه به هر طرف می‌دوند. <span class="verse-marker">۱۷</span>آنگاه شائول به همراهان خود گفت: «معلوم کنید که چه کسانی غایب هستند.» وقتی تجسس کردند، دانستند که یُوناتان و سلاح‌بردارش حاضر نبودند. <span class="verse-marker">۱۸</span>پس شائول به اخیا گفت که صندوق پیمان خداوند را پیش او بیاورد. (چونکه صندوق پیمان خداوند در آن وقت پیش قوم اسرائیل بود.) <span class="verse-marker">۱۹</span>موقعیکه شائول با کاهن حرف می‌زد، شورش در اردوی فلسطینی‌ها شدیدتر شد و شائول به کاهن گفت: «صبر کن!» <span class="verse-marker">۲۰</span>بعد شائول و همراهانش یکجا برای جنگ رفتند و دیدند که فلسطینی‌ها یکدیگر خود را می‌کشند. همگی سخت دستپاچه شده بودند. <span class="verse-marker">۲۱</span>آن عده از عبرانیانی که قبلاً در اردوی فلسطینی‌ها جلب شده بودند، به طرفداری از مردم اسرائیل که با شائول و یُوناتان بودند، برعلیه فلسطینی‌ها داخل جنگ شدند. <span class="verse-marker">۲۲</span>همچنین همه اسرائیلی های که در کوهستان افرایم خود را پنهان کرده بودند، وقتی خبر فرار فلسطینی‌ها را شنیدند به جنگ دشمن رفتند. <span class="verse-marker">۲۳</span>خداوند در آن روز قوم اسرائیل را پیروز ساخت و جنگ از سرحدات بیت‌آوَن هم گذشت. </p>
  <h3>واقعات بعد از جنگ </h3>
  <p>
    <span class="verse-marker">۲۴</span>شائول در آن روز کار عاجلانه‌ای کرد، زیرا اعلام نمود و گفت: «تا انتقام خود را از دشمنان نگیرم تا شام نباید کس دست به غذا بزند و اگر کسی این کار را بکند، لعنت بر او باد!» بنابران، هیچ کسی نان را به لب نزد. <span class="verse-marker">۲۵</span>مردم به جنگلی رسیدند و دیدند که عسل بروی زمین جاری است <span class="verse-marker">۲۶</span>و در همه جای جنگل عسل بفراوانی پیدا می‌شد، ولی از ترس سوگندی که شائول خورده بود، کسی به آن دست نزد. <span class="verse-marker">۲۷</span>اما یُوناتان چون از فرمان پدر خود بی‌اطلاع بود، نوک عصائی را که در دست داشت، داخل کندوی عسل کرده آن را بدهان برد و حالش بهتر شد. <span class="verse-marker">۲۸</span>یکی از حاضرین به او گفت: «ما همگی از گرسنگی بی‌حال هستیم، اما پدرت اخطار داده و گفته است: لعنت بر آن کسی که در آن روز چیزی بخورد.» <span class="verse-marker">۲۹</span>یُوناتان جواب داد: «پدرم ناحق مردم را زحمت می‌دهد. می‌بینی که فقط با چشیدن اندکی عسل چقدر حالم بجا آمد. <span class="verse-marker">۳۰</span>اگر به مردم اجازه می‌داد تا از غذائی که از دشمنان به‌دست آوردند، بخورند، بهتر می‌بود و می‌توانستند تعداد زیادتری از فلسطینی‌ها را بکشند.» </p>
  <p>
    <span class="verse-marker">۳۱</span>باوجود ضعف و گرسنگی، مردم اسرائیل فلسطینی‌ها را از مِخماس تا اَیَلون تعقیب کرده کشته می‌رفتند و در نتیجه، زیادتر بیحال شدند. <span class="verse-marker">۳۲</span>هنگام شب حمله و غارت بر گوسفند، گاو و گوساله کرده و در همان نقطه می‌کشتند و گوشت آن‌ها را خام و خون‌آلود می‌خوردند. <span class="verse-marker">۳۳</span>کسی به شائول از واقعه خبر داده گفت: «مردم با خوردن خون در مقابل خداوند گناه می‌کنند.» شائول گفت شما خیانت کرده‌اید. حالا یک سنگ بزرگ را پیش من بغلطانید <span class="verse-marker">۳۴</span>و بعد بروید و به مردم بگوئید: «همۀ گاو و گوسفند را به اینجا بیاورند و بکشند و بخورند. و با خوردن خون، پیش خداوند گناه نکنند.» پس هر کس در آن شب گاو خود را آورده در آنجا کشت. <span class="verse-marker">۳۵</span>بعد شائول برای خداوند قربانگاهی ساخت و آن اولین قربانگاهی بود که برای خداوند بنا کرد. </p>
  <p>
    <span class="verse-marker">۳۶</span>سپس شائول گفت: «بیائید که بر فلسطینی‌ها شبخون بزنیم و تا صبح هیچ کدام آن‌ها را زنده نگذاریم.» مردم گفتند: «هرچه صلاح می‌دانی بکن.» اما کاهن گفت: «اول باید با خداوند مشوره کنیم.» <span class="verse-marker">۳۷</span>شائول بحضور خداوند دعا کرده سوال کرد: «آیا به تعقیب فلسطینی‌ها برویم؟ آیا به ما کمک می‌کنی که آن‌ها را مغلوب سازیم؟» اما خداوند در آن شب به او جوابی نداد. <span class="verse-marker">۳۸</span>بعد شائول به ریش‌سفیدان قوم گفت: «باید معلوم کنیم که چه کسی از ما دست به گناه زده است. <span class="verse-marker">۳۹</span>بنام خداوند که آزادی‌بخش اسرائیل است، قسم می‌خورم که گناهکار را می‌کشم، حتی اگر پسرم یُوناتان هم باشد.» اما کسی چیزی نگفت. <span class="verse-marker">۴۰</span>آنگاه شائول به قوم اسرائیل گفت: «همۀ شما به آن طرف بایستید و یُوناتان و من به این طرف می‌ایستیم.» مردم همه اطاعت کردند. <span class="verse-marker">۴۱</span>شائول با دعا به خداوند گفت: «خداوندا، ای خدای اسرائیل، چرا به سوال این بنده‌ات جوابی ندادی؟ آیا من و یُوناتان گناهی کرده‌ایم یا گناه بگردن دیگران است؟ خداوندا، گناهکار را به ما نشان بده.» پسانتر وقتی قرعه انداختند، قرعه به نام شائول و یُوناتان ظاهر شد. <span class="verse-marker">۴۲</span>قرار امر شائول، بین خود او و یُوناتان قرعه انداختند. این بار قرعه بنام یُوناتان اصابت کرد. </p>
  <p>
    <span class="verse-marker">۴۳</span>آنگاه شائول به یُوناتان گفت: «راست بگو که چه کرده‌ای؟» یُوناتان جواب داد: «کمی عسل را با نوک عصای دست خود گرفته خوردم. اگر این کار من گناه من است، برای مردن حاضرم.» <span class="verse-marker">۴۴</span>شائول گفت: «بلی، تو حتماً باید کشته شوی ـ خدا مرا بکشد اگر ترا نکشم.» <span class="verse-marker">۴۵</span>ولی مردم به شائول گفتند: «امروز یُوناتان قوم اسرائیل را نجات داد. غیر ممکن است که او کشته شود. بنام خداوند قسم است که نمی‌گذاریم حتی یک تار موی او هم کم شود، زیرا امروز بوسیلۀ او بود که خداوند معجزۀ بزرگی نشان داد.» به این ترتیب مردم شفاعت کرده یُوناتان را از مرگ نجات دادند. <span class="verse-marker">۴۶</span>بعد شائول امر به بازگشت سپاه خود کرد و فلسطینی‌ها هم به وطن خود برگشتند. </p>
  <h3>سلطنت و خانوادۀ شائول </h3>
  <p>
    <span class="verse-marker">۴۷</span>وقتی شائول پادشاه اسرائیل شد، با همه دشمنان، از قبیل موآبیان، بنی عَمون، ادومیان، پادشاهان صوبه و فلسطینی‌ها جنگید و در همه جنگها پیروز شد. <span class="verse-marker">۴۸</span>او با شجاعت تمام عمالیقیان را شکست داد و قوم اسرائیل را از دست تاراجگران شان نجات داد. </p>
  <p>
    <span class="verse-marker">۴۹</span>شائول سه پسر داشت بنامهای یُوناتان، یشوی و مَلکیشوع. او همچنین دارای دو دختر بود. دختر بزرگش میراب و دختر کوچکش میکال نام داشت. <span class="verse-marker">۵۰</span>زن شائول دختر اخیمَعاص و اسمش اَخِینُوعَم بود، ابنیر پسر نیر کاکای شائول بود. <span class="verse-marker">۵۱</span>قَیس پدر شائول و نیر پدر اَبنیر و پسر اَبیئیل بود. </p>
  <p>
    <span class="verse-marker">۵۲</span>در تمام دوران سلطنت شائول، اسرائیل و فلسطینی‌ها همیشه در جنگ بودند و شائول هر شخص نیرومند و شجاعی را که می‌یافت شامل سپاه خود می‌کرد. </p>
  <a id="c15"></a>
  <h2>فصل پانزدهم </h2>
  <h3>جنگ با عمالیقیان </h3>
  <p>
    <span class="verse-marker">۱</span>سموئیل به شائول گفت: «خداوند مرا فرستاد که تاج سلطنت را بر سرت بگذارم تا پادشاه اسرائیل باشی. حالا به پیام خداوند قادر مطلق گوش بده <span class="verse-marker">۲</span>که چنین می‌فرماید: وقتی که مردم اسرائیل از مصر خارج شدند و می‌خواستند از سرزمین عمالیق عبور کنند، آن مردم مانع عبور آن‌ها شدند، بنابران، می‌خواهم عمالیقیان را بخاطر این کار شان جزا بدهم. <span class="verse-marker">۳</span>پس برو همۀ آن مردم را از بین ببر. زن و مرد، اطفال و کودکان شیرخوار، گاو، گوسفند، شتر و خرهای شان را هم زنده مگذار.» </p>
  <p>
    <span class="verse-marker">۴</span>پس شائول سپاه خود را در طَلایم برای جنگ آماده کرد. تعداد عساکر او دو صد هزار پیاده به شمول ده هزار نفر از یهودا بود. <span class="verse-marker">۵</span>شائول به شهر عمالیق داخل شده در یک وادی کمین گرفت. <span class="verse-marker">۶</span>بعد به قَینی ها پیغام فرستاده گفت: «از مردم عمالیق جدا شوید ورنه شما هم با آن‌ها هلاک خواهید شد، زیرا وقتی که مردم اسرائیل از مصر خارج شدند، شما با آن‌ها با مهربانی و خوبی رفتار کردید.» پس قَینی ها از مردم عمالیق جدا شدند. <span class="verse-marker">۷</span>آنگاه شائول به عمالیقیان حمله کرده همه را از حویله تا شور که در شرق مصر است به قتل رساند. <span class="verse-marker">۸</span>اَجاج، پادشاه عمالیق را زنده دستگیر کرد و دیگران را با دَم شمشیر از بین بُرد. <span class="verse-marker">۹</span>اما شائول و مردان او اَجاج را نکشتند و همچنین بهترین گوسفندان، گاوها و حیوانات چاق و چله و بره‌ها و اجناس قیمتی را از بین نبردند. تنها اشیای ناچیز و بی‌ارزش را نابود کردند. </p>
  <h3>شائول پادشاه مردود </h3>
  <p>
    <span class="verse-marker">۱۰-۱۱</span>بعد خداوند به سموئیل فرمود: «من از اینکه شائول را به پادشاهی برگزیدم، پشیمان هستم، زیرا او از من اطاعت نمی‌کند و فرمان مرا بجا نمی‌آورد.» سموئیل بسیار غمگین و متأثر شد و تمام شب بحضور خداوند گریه و زاری کرد. <span class="verse-marker">۱۲</span>بعد صبحِ وقتِ روز دیگر خواست که بدیدن شائول برود. کسی به او گفت که شائول به کَرمَل رفت تا یک منار یادگار برای خود بسازد و از آنجا به جِلجال رفته است. <span class="verse-marker">۱۳</span>سموئیل بالاخره شائول را یافت و شائول به او گفت: «خدا به تو برکت بدهد. ببین من فرمان خداوند را بجا آوردم.» <span class="verse-marker">۱۴</span>سموئیل گفت: «پس اینهمه صدای گوسفند و بانگ گاوها چیست که می‌شنوم؟» <span class="verse-marker">۱۵</span>شائول جواب داد: «آن‌ها را از مردم عمالیق به غنیمت گرفته‌اند. مردان من بهترین گوسفندان و گاوها را نکشتند تا برای خداوند، خدای ما قربانی کنند، مگر همه چیزهای دیگر را بکلی از بین بردیم.» <span class="verse-marker">۱۶</span>سموئیل به شائول گفت: «خاموش باش! بشنو که خداوند دیشب به من چه فرمود.» شائول گفت: «خوب، بگو.» </p>
  <p>
    <span class="verse-marker">۱۷</span>سموئیل جواب داد: «آن وقتی که تو حتی در نظر خودت شخص ناچیزی بودی، خدا ترا بحیث فرمانروای قوم اسرائیل برگزید و تاج شاهی را بر سرت گذاشت. <span class="verse-marker">۱۸</span>او ترا مأمور ساخته فرمود: «برو عمالیقیان گناهکار را نابود کن و تا وقتی بجنگ که همه هلاک شوند.» <span class="verse-marker">۱۹</span>پس چرا از فرمان خداوند اطاعت نکردی؟ چرا دست به تاراج و چپاول زدی و کاری را که در نظر خداوند زشت بود بعمل آوردی؟» شائول در جواب گفت: <span class="verse-marker">۲۰</span>«من از امر خداوند اطاعت نمودم. وظیفه‌ای را که به من سپرده بود، با کمال و تمام اجراء کردم. اَجاج، پادشاه عمالیقیان را اسیر کرده آوردم و مردم عمالیق را بکلی از بین بردم. <span class="verse-marker">۲۱</span>اما مردم از من خواستند که به آن‌ها اجازه بدهم بهترین گوسفندان، گاوها و اموالی را که باید از بین می‌بردند برای خود نگهدارند تا برای خداوند، خدایت در جِلجال قربانی کنند.» <span class="verse-marker">۲۲</span>سموئیل گفت: «آیا خداوند از دادن قربانیها و نذرها خوشنود و راضی می‌شود یا از اطاعت از او؟ اطاعت بهتر از قربانی کردن است. فرمانبرداری بمراتب خوبتر از چربوی قوچ است. <span class="verse-marker">۲۳</span>نافرمانی مثل جادوگری، گناه است. سرکشی مانند شرارت و بت‌پرستی است. چون تو از فرمان خداوند پیروی نکردی، بنابران، او هم ترا از مقام سلطنت طرد کرده است.» <span class="verse-marker">۲۴</span>شائول به گناه خود اعتراف کرده گفت: «بلی، من گناهکارم. از فرمان خداوند و حرف تو سرپیچی کرده‌ام، زیرا من از مردم ترسیدم و مطابق میل آن‌ها رفتار نمودم. <span class="verse-marker">۲۵</span>اما خواهش می‌کنم که گناه مرا ببخشی و همراه من بروی تا خداوند را پرستش کنم.» <span class="verse-marker">۲۶</span>سموئیل جواب داد: «فایده‌ای ندارد! زیرا تو امر خدا را بجا نیاوردی و خداوند هم ترا از مقام سلطنتِ اسرائیل خلع کرده است.» <span class="verse-marker">۲۷</span>وقتی سموئیل می‌خواست از پیش او برود، شائول دست بدامن ردای او انداخت و آن پاره شد. <span class="verse-marker">۲۸</span>سموئیل گفت: «می‌بینی، امروز خداوند، سلطنت اسرائیل را از تو پاره و جدا کرد و آن را به یک نفر دیگر که از تو بهتر است داد. <span class="verse-marker">۲۹</span>و آن خدائی که عظمت و جلال اسرائیل است، دروغ نمی‌گوید و ارادۀ خود را تغییر نمی‌دهد، زیرا او بشر نیست که تغییر عقیده بدهد.» <span class="verse-marker">۳۰</span>شائول بازهم زاری کرده گفت: «درست است که من گناه کرده‌ام، اما اقلاً با رفتن خود همراه من برای پرستش خداوند، خدایت، پیش مو‌سفیدان قوم و مردم اسرائیل مرا محترم بدار.» <span class="verse-marker">۳۱</span>سرانجام سموئیل راضی شد و با او رفت. </p>
  <p>
    <span class="verse-marker">۳۲</span>بعد سموئیل گفت: «اَجاج، پادشاه عمالیقیان را بحضور من بیاورید.» اَجاج خوشحال و خندان آمد و گفت: «شکر که خطر مرگ از سرم گذشت.» <span class="verse-marker">۳۳</span>سموئیل اظهار داشت: «همانطوریکه شمشیر تو مادران را بی‌اولاد کرد، مادر تو هم مانند همان مادران بی‌اولاد می‌شود.» این را گفت و اَجاج را در حضور خداوند در جِلجال قطعه قطعه کرد. </p>
  <p>
    <span class="verse-marker">۳۴</span>سموئیل از آنجا به رامه رفت و شائول هم به خانۀ خود به جِبعَه برگشت. <span class="verse-marker">۳۵</span>سموئیل شائول را تا روز مرگش دیگر ندید، ولی همیشه بخاطر او غمگین بود و خداوند از اینکه شائول را به مقام سلطنت اسرائیل برگزیده بود، اظهار تأسف می‌کرد. </p>
  <a id="c16"></a>
  <h2>فصل شانزدهم </h2>
  <h3>داود بعنوان پادشاه انتخاب می‌شود </h3>
  <p>
    <span class="verse-marker">۱</span>خداوند به سموئیل فرمود: «تا بکی برای شائول که من او را از سلطنت خلع کرده‌ام، ماتم می‌گیری؟ حالا یک اندازه روغن زیتون را گرفته به بیت‌لحم، به خانۀ شخصی بنام یسی برو. چرا که من یکی از پسران او را برای خود به پادشاهی برگزیده‌ام.» <span class="verse-marker">۲</span>سموئیل پرسید: «چطور می‌توانم بروم، زیرا اگر شائول خبر شود، مرا می‌کشد.» خداوند فرمود: «یک گوساله را بگیر و با خود ببر و بگو: «جهت اجرای قربانی برای خداوند می‌روم.» <span class="verse-marker">۳</span>یسی را هم در مراسم قربانی دعوت کن و آن وقت به تو می‌گویم که دیگر چه باید بکنی و تو همان کسی را که نام می‌برم، برای من مسح کن.» <span class="verse-marker">۴</span>سموئیل طبق فرمودۀ خداوند عمل کرد. وقتی که به بیت‌لحم رسید، مو‌سفیدان شهر با ترس و لرز به استقبال او آمدند و از او پرسیدند: «به چه منظور آمده‌ای؟ خیریت است؟» <span class="verse-marker">۵</span>سموئیل جواب داد: «بلی، خیر و خیریت است. فقط آمده‌ام که برای خداوند قربانی کنم. شما هم طهارت کنید و همراه من برای ادای مراسم قربانی بروید.» سموئیل خودش در اجرای مراسم طهارت با یسی و پسرانش کمک نموده آن‌ها را هم دعوت کرد. </p>
  <p>
    <span class="verse-marker">۶</span>وقتی آن‌ها آمدند و چشم سموئیل بر اِلیاب افتاد، فکر کرد و با خود گفت: «این همان کسی است که خداوند برگزیده است.» <span class="verse-marker">۷</span>اما خداوند به سموئیل فرمود: «تو نباید کسی را از روی قد و چهره‌اش قضاوت کنی، چونکه من او را قبول نکرده‌ام. من از نگاه یک بشر به کسی نمی‌نگرم. انسان ظاهر مردم را می‌بیند، اما من افکار و راز دل هر کسی را می‌دانم.» <span class="verse-marker">۸</span>بعد یسی پسر خود، اَبِیناداب را گفت که بیاید و خود را به سموئیل معرفی کند. سموئیل گفت: «او را هم خداوند انتخاب نکرده است.» <span class="verse-marker">۹</span>یسی پسر دیگر خود، شمه را بحضور سموئیل فرستاد. او گفت: «این هم شخص برگزیدۀ خداوند نیست.» <span class="verse-marker">۱۰</span>پس یسی هفت پسر خود را به سموئیل معرفی کرد و سموئیل به یسی گفت: «هیچکدام اینها را خداوند برنگزیده است.» <span class="verse-marker">۱۱</span>سموئیل از یسی پرسید: «آیا همه پسرانت در اینجا حاضرند؟» او جواب داد: «تنها کوچکترین پسرانم اینجا نیست، چون او رمۀ گوسفند را می‌چراند.» سموئیل گفت: «کسی را بفرست تا فوراً او را بیاورد و تا که او نیاید ما نمی‌نشینیم.» <span class="verse-marker">۱۲</span>پس یسی او را فرا خواند. او جوان خوش سیما و دارای رخسار شاداب و چشمان زیبا بود. خداوند فرمود: «برخیز و او را مسح کن، زیرا او شخص برگزیدۀ من است.» <span class="verse-marker">۱۳</span>آنگاه سموئیل روغن زیتون را گرفته بر سر داود که همراه برادران خود ایستاده بود ریخت و در همان روز روح خداوند بر داود فرود آمد. بعد از آن سموئیل به رامه برگشت. </p>
  <h3>داود نوازندۀ شائول </h3>
  <p>
    <span class="verse-marker">۱۴</span>اما روح خداوند شائول را ترک کرد و به عوض، خداوند روح پلید را برای عذاب دادن او فرستاد. <span class="verse-marker">۱۵-۱۶</span>بعضی از خدمتگاران شائول برای علاج او چاره سنجیده گفتند: «ما برایت یک نفر چنگ‌نواز را پیدا می‌کنیم تا هر گاهی که روح پلید ترا رنج و عذاب بدهد، نوای چنگ ترا آرام کند و حال‌ات دوباره خوب شود.» <span class="verse-marker">۱۷</span>شائول موافقه کرده گفت: «بروید و یک چنگ‌نواز ماهر را پیدا کرده بحضور من بیاورید.» <span class="verse-marker">۱۸</span>یکی از خدمتگاران گفت: «من یکی از پسران یسی را که در بیت‌لحم زندگی می‌کند می‌شناسم که او نه تنها یک چنگ‌نواز لایق است، بلکه یک جوان خوش‌چهره، دلیر، نیرومند و دارای زبان فصیح هم می‌باشد. به اضافۀ همۀ این اوصاف، خداوند همراه او است.» <span class="verse-marker">۱۹</span>شائول چند نفر را پیش یسی فرستاد تا پسر خود، داود چوپان را بحضور او بفرستد. <span class="verse-marker">۲۰</span>یسی یک خر را با خوراک و یک مشک شراب بار کرد و یک بزغاله را هم با داود برای شائول فرستاد. <span class="verse-marker">۲۱</span>به مجردیکه چشم شائول بر داود افتاد، از او تعریف نموده خوشش آمد و بحیث سلاح‌بردار خود مقررش کرد. <span class="verse-marker">۲۲</span>بعد شائول به یسی پیغام فرستاده و از او خواهش کرد که تا به داود اجازه بدهد که پیش او بماند، زیرا که او مورد پسندش واقع شده است. <span class="verse-marker">۲۳</span>پس هر وقتی که روح پلید از جانب خداوند می‌آمد و او را رنج می‌داد، داود چنگ می‌نواخت و روح پلید شائول را ترک می‌کرد و آنوقت حالش بهتر می‌شد. </p>
  <a id="c17"></a>
  <h2>فصل هفدهم </h2>
  <h3>داود و جُلیات </h3>
  <p>
    <span class="verse-marker">۱</span>فلسطینی‌ها سپاه خود را برای جنگ در سوکوه، در سرزمین یهودیه جمع کردند و در اَفَس دَمیم، بین سوکوه و عزیقه اردو زدند. <span class="verse-marker">۲</span>و همچنین شائول و مردان جنگی اسرائیل جمع شده در درۀ اِیلا اردو زدند و یک خط دفاعی در مقابل فلسطینی‌ها تشکیل دادند. <span class="verse-marker">۳</span>فلسطینی‌ها در یک طرف بالای کوه ایستادند و اسرائیل بر کوه مقابل در طرف دیگر سنگر گرفتند. در حالیکه دره در بین شان قرار داشت. </p>
  <p>
    <span class="verse-marker">۴</span>آنگاه مرد مبارزی بنام جُلیات که از اهالی جَت بود از اردوی فلسطینی‌ها به میدان آمد. قد او در حدود سه متر بود. <span class="verse-marker">۵</span>کلاهخود برنجی بر سر، زره برنجی به وزن شصت و پنج کیلو به تن <span class="verse-marker">۶</span>و ساقپوش برنجی به پا داشت. شمشیر برنجی در کمرش بود <span class="verse-marker">۷</span>و چوب نیزه‌اش مثل چوب کارگاه بافندگی و سرنیزه‌اش از آهن و به وزن هفت کیلو بود. اسلحه‌بردارش پیشروی او با سپر بزرگی می‌رفت. <span class="verse-marker">۸</span>او در آنجا ایستاد و با صدای بلند خطاب به سپاه اسرائیل کرده گفت: «آیا ضرور بود که با اینهمه سپاه برای جنگ بیائید؟ من از طرف فلسطینی‌ها به میدان آمده‌ام و شما هم که از مردان شائول هستید یک نفر را از طرف خود برای جنگ با من بفرستید. <span class="verse-marker">۹</span>اگر بتواند با من بجنگد و مرا بکشد، آنوقت ما همه خدمتگار شما می‌شویم. و اگر من بر او غالب شدم و او را کشتم، در آنصورت شما غلام ما می‌شوید و خدمت ما را می‌کنید.» <span class="verse-marker">۱۰</span>او اضافه کرد: «من امروز سپاه اسرائیل را خجل می‌سازم، پس یکنفر را بفرستید تا با من بجنگد.» <span class="verse-marker">۱۱</span>وقتی شائول و سپاه اسرائیل سخنان او را شنیدند جرأت خود را از دست دادند و بسیار ترسیدند. </p>
  <h3>داود در اردوگاه شائول </h3>
  <p>
    <span class="verse-marker">۱۲</span>داود، پسر یَسای افراتِی که از باشندگان بیت‌لحم و از قبیلۀ یهودا بود، هفت برادر داشت. پدرش در زمان سلطنت شائول بسیار پیر و سالخورده شده بود. <span class="verse-marker">۱۳</span>سه برادر بزرگ او به ترتیب سن، اِلیاب، اَبِیناداب و شمه نام داشتند که با سپاه شائول برای جنگ آمده بودند. <span class="verse-marker">۱۴</span>داود کوچکترین برادران خود بود. آن سه برادرش با شائول ماندند <span class="verse-marker">۱۵</span>و خودش به بیت‌لحم برگشت تا از رمۀ پدر خود نگهبانی کند. <span class="verse-marker">۱۶</span>در عین حال، آن فلسطینی تا چهل روز صبح و شام به میدان می‌آمد و مبارز می‌طلبید. </p>
  <p>
    <span class="verse-marker">۱۷</span>یکروز یسی به داود گفت: «این جوال غلۀ بریان را با ده نان بگیر و هرچه زودتر برای برادرانت در اردوگاه ببر. <span class="verse-marker">۱۸</span>همچنین، این پنیرها را هم برای فرمانده سپاه ببر و ببین که برادرانت چطور هستند و برای من احوال شانرا بیاور.» </p>
  <p>
    <span class="verse-marker">۱۹</span>در همین وقت شائول و عساکر او در درۀ اِیلا با فلسطینی‌ها در جنگ بودند. <span class="verse-marker">۲۰</span>داود صبح وقت برخاست و رمه را به چوپان سپرد. آذوقه را برداشت و قرار هدایت پدر خود رهسپار اردوگاه شد و دید که سپاه اسرائیل با فریاد روانۀ میدان جنگ است. <span class="verse-marker">۲۱</span>لحظه‌ای بعد هردو لشکر مقابل هم صف آراستند. <span class="verse-marker">۲۲</span>داود چیز هائی را که با خود آورده بود به پهره‌دار داد و خودش به اردوگاه رفت تا احوال برادران خود را بپرسد. <span class="verse-marker">۲۳</span>در همین اثنا مبارز فلسطینی که نامش جُلیات و از شهر جَت بود، از اردوگاه فلسطینی‌ها خارج شد و مثل دفعۀ پیشتر مبارز طلبید و داود شنید. <span class="verse-marker">۲۴</span>بمجردیکه عساکر اسرائیلی او را دیدند، از ترس فرار کردند. <span class="verse-marker">۲۵</span>و گفتند: «آن مرد را دیدید؟ او آمده است که تمام سپاه اسرائیل را مسخره کند. پادشاه اعلان کرده است که هر کسی او را بکشد، پاداشی خوبی به او می‌بخشد و دختر خود را هم به او می‌دهد. و علاوتاً تمام خاندانش از دادن مالیه معاف می‌شود.» <span class="verse-marker">۲۶</span>داود از کسانیکه آنجا ایستاده بودند، پرسید: «کسیکه آن فلسطینی را بکشد و اسرائیل را از این ننگ رهایی دهد چه پاداشی می‌گیرد؟ زیرا که این فلسطینی بی‌خدا چه کسی است که سپاه خدای زنده را اینطور تحقیر و ریشخند می‌کند؟» <span class="verse-marker">۲۷</span>آن‌ها برایش گفتند: «او همان پاداشی را می‌گیرد که پیشتر گفتیم.» </p>
  <p>
    <span class="verse-marker">۲۸</span>چون اِلیاب، برادر بزرگ او دید که داود با آن مردان حرف می‌زند، قهر شد و پرسید: «اینجا چه می‌کنی؟ آن چند تا گوسفند را در بیابان پیش چه کسی گذاشتی؟ من تو آدم مضر را می‌شناسم و منظور بد دلت را می‌دانم که برای دیدن جنگ آمده‌ای.» <span class="verse-marker">۲۹</span>داود گفت: «من چه کرده‌ام؟ تنها یک سوال کردم.» <span class="verse-marker">۳۰</span>این را گفت و رو به طرف شخص دیگری کرده سوال خود را تکرار نمود و هر کدام همان یک جواب را به او داد. </p>
  <p>
    <span class="verse-marker">۳۱</span>وقتی سخنان داود را به پادشاه خبر دادند، پادشاه او را بحضور خود خواست. <span class="verse-marker">۳۲</span>داود به پادشاه گفت: «خاطر تان جمع باشد. من می‌روم و با آن فلسطینی می‌جنگم.» <span class="verse-marker">۳۳</span>شائول به داود گفت: «تو نمیتوانی حریف آن فلسطینی شوی، زیرا تو یک جوان بی‌تجربه هستی و او از جوانی یک شخص جنگجو بوده است.» <span class="verse-marker">۳۴</span>اما داود در جواب گفت: «این غلامت چوپانی رمۀ پدر خود را کرده است. و هرگاه کدام شیر یا خرس بیاید و بره‌ای را از رمه ببرد، <span class="verse-marker">۳۵</span>من بدنبالش رفته و آنرا از دهن حیوان درنده نجات می‌دهم و اگر به من حمله کند از ریش آن می‌گیرم و آنرا می‌کشم. <span class="verse-marker">۳۶</span>غلامت شیر و خرس را کشته است و با این فلسطینی بی‌خدا که سپاه خدای زنده را ریشخند می‌کند، همان معامله را می‌نمایم. <span class="verse-marker">۳۷</span>خداوندی که مرا از چنگ و دندان شیر و خرس نجات داده است، از دست این فلسطینی هم نجات می‌دهد.» پس شائول موافقه کرده گفت: «برو خدا همراهت باشد.» <span class="verse-marker">۳۸</span>آنگاه شائول داود را مجهز ساخت. کلاهخود برنجی بسرش و زره پلیت‌دار به تنش کرد. <span class="verse-marker">۳۹</span>داود شمشیر خود را بالای زره به غلاف کرد و یک دو سه قدم برداشت و بعد ایستاد. زیرا که او هرگز این چیزها را نپوشیده بود. لهذا به شائول گفت: «من به این ترتیب رفته نمی‌توانم، زیرا من با این چیزها هیچ عادت ندارم.» پس همه را از تن کشید. <span class="verse-marker">۴۰</span>بعد عصای خود را به‌دست گرفت و پنج تا سنگِ لشم را هم از جوی برداشت و در طبراق چوپانی خود که در حقیقت انبان او بود، انداخت و فلخمان خود را گرفت و بطرف رزمندۀ فلسطینی قدم برداشت. </p>
  <h3>داود جُلیات را مغلوب می‌کند </h3>
  <p>
    <span class="verse-marker">۴۱</span>فلسطینی هم آمد و در حالیکه سپر‌بردارش پیشتر از او می‌رفت، به داود نزدیک شد. <span class="verse-marker">۴۲</span>وقتی چشم فلسطینی به داود افتاد، در نظرش بسیار حقیر آمد، زیرا داود یک جوان خوش‌چهره و زیبا‌رو بود. <span class="verse-marker">۴۳</span>او به داود گفت: «آیا من سگ هستم که با چوب برای مقابلۀ من می‌آئی؟» و داود را با نام خدای خود لعنت فرستاد. <span class="verse-marker">۴۴</span>بعد به داود گفت: «بیا که گوشتت را به مرغان هوا و درندگان صحرا بدهم.» </p>
  <p>
    <span class="verse-marker">۴۵</span>داود به فلسطینی جواب داد: «تو با شمشیر و نیزه می‌آئی، اما من بنام خداوند قادر مطلق، خدای اسرائیل که تو تحقیرش کردی، می‌آیم. <span class="verse-marker">۴۶</span>امروز خداوند مرا بر تو غالب می‌سازد. من ترا می‌کشم و سرت را از تن جدا می‌کنم. لاش سپاهیانت را به مرغان هوا و درندگان صحرا می‌دهم تا همۀ مردم روی زمین بدانند که خدائی در اسرائیل است. <span class="verse-marker">۴۷</span>و همه کسانیکه در اینجا حاضرند، شاهد باشند که ظفر و پیروزی با شمشیر و نیزه به‌دست نمی‌آید، زیرا جنگ، جنگ خداوند است و او ما را بر شما پیروز می‌سازد.» <span class="verse-marker">۴۸</span>وقتیکه فلسطینی از جای خود حرکت کرد و می‌خواست به داود نزدیک شود، داود فوراً برای مقابله بسوی او شتافت. <span class="verse-marker">۴۹</span>دست خود را در طبراق کرد و یک سنگ را گرفت و در فلخمان گذاشت و پیشانی فلسطینی را نشانه گرفت. سنگ به پیشانی او فرو‌رفت، افتاد و رویش بزمین خورد. <span class="verse-marker">۵۰</span>داود با یک فلخمان و یک سنگ بر فلسطینی غالب شد و در حالیکه هیچ شمشیری در دست او نبود، او را کشت. <span class="verse-marker">۵۱</span>بعد داود رفت و بالای سر فلسطینی ایستاد شمشیر او را از غلاف کشید و او را کشت و سرش را از تن جدا کرد. </p>
  <p>وقتی فلسطینی‌ها دیدند که پهلوان شان کشته شد همگی فرار کردند. <span class="verse-marker">۵۲</span>بعد لشکر اسرائیل و یهودا برخاستند و با فریاد به تعقیب فلسطینی‌ها تا جَت و دروازه‌های عَقرُون پرداختند. و جاده‌ایکه بطرف شَعَرِیم و جَت و عَقرُون می‌رفت پُر از اجساد مردگان بود. <span class="verse-marker">۵۳</span>سپس دست از تعقیب کشیده برگشتند و به تاراج اردوگاه فلسطینی‌ها شروع کردند. <span class="verse-marker">۵۴</span>بعد داود سرِ بریدۀ جُلیات را گرفته به اورشلیم بُرد. اما اسلحۀ او را در خیمۀ خداوند نگهداشت. </p>
  <h3>داود بحضور شائول معرفی می‌شود </h3>
  <p>
    <span class="verse-marker">۵۵</span>وقتیکه داود برای جنگ با فلسطینی می‌رفت، شائول از قوماندان سپاه خود، اَبنیر پرسید: «این جوان پسر کیست؟» اَبنیر جواب داد: «ای پادشاه، بسر شما قسم است که من نمی‌دانم.» <span class="verse-marker">۵۶</span>پادشاه به اَبنیر گفت: «برو بپرس که این جوان پسر کیست.» <span class="verse-marker">۵۷</span>پس از آنکه داود فلسطینی را کشت و برگشت، اَبنیر او را گرفته به نزد شائول آورد. سر آن فلسطینی در دستش بود. <span class="verse-marker">۵۸</span>شائول از او پرسید: «ای جوان، پدر تو کیست؟» داود جواب داد: «پدر من خدمتگار شما، یسی است که در بیت‌لحم زندگی می‌کند.» </p>
  <a id="c18"></a>
  <h2>فصل هجدهم </h2>
  <p>
    <span class="verse-marker">۱</span>در همان روز بعد از آنکه شائول با داود حرف زد، یُوناتان علاقۀ زیادی به داود پیدا کرد و او را برابر جان خود دوست می‌داشت. <span class="verse-marker">۲</span>و شائول داود را پیش خود نگهداشت و نگذاشت که به خانۀ پدر خود برگردد. <span class="verse-marker">۳</span>و یُوناتان با داود پیمان دوستی بست، زیرا او را مثل جان خود دوست می‌داشت. <span class="verse-marker">۴</span>بعد یُوناتان ردای خود را از تن کشید و به داود داد و حتی شمشیر و کمان و کمربند خود را هم به او بخشید. <span class="verse-marker">۵</span>و داود در هر مأموریتی که شائول به او می‌داد، موفق می‌شد. بنابران شائول او را به عنوان یکی از افسران سپاه خود مقرر کرد و از این امر هم مردم و هم سپاهیان خشنود شدند. </p>
  <h3>شائول به داود حسادت می‌ورزد </h3>
  <p>
    <span class="verse-marker">۶</span>وقتیکه داود پس از کشتن فلسطینی به خانه بر‌می‌گشت، زنها از تمام شهرهای اسرائیل با ساز و دایره و دیگر آلات موسیقی رقص‌کنان به استقبال شائول پادشاه آمده سرود خوشی می‌نواختند <span class="verse-marker">۷</span>و می‌خواندند: «شائول هزاران نفر را و داود ده‌ها هزار نفر را کشته است.» <span class="verse-marker">۸</span>شائول بسیار قهر شد و سخنان آن‌ها خوشش نیامد و با خود گفت: «به داود اعتبار ده‌ها هزار را داده‌اند و به من هزاران را. تنها چیزیکه باقی می‌مانَد پادشاهی است که به او بدهند.» <span class="verse-marker">۹</span>بنابران، از همان روز کینۀ داود را بدل گرفت و به او بدبین شد. </p>
  <p>
    <span class="verse-marker">۱۰</span>روز دیگر روح پلید از جانب خداوند بر شائول آمد و او را در خانه‌اش دیوانه می‌ساخت. داود برای اینکه او را آرام سازد، مثل سابق برایش چنگ می‌نواخت. <span class="verse-marker">۱۱</span>اما شائول نیزه‌ ای را که به‌دست داشت، بسوی داود پرتاب کرد تا او را در دیوار میخ کند، ولی داود دو بار خود را کنار کشید. </p>
  <p>
    <span class="verse-marker">۱۲</span>شائول از داود می‌ترسید، زیرا خداوند با او بود، اما از شائول جدا شده بود. <span class="verse-marker">۱۳</span>بنابران، شائول او را از حضور خود بیرون راند و به عنوان فرمانده هزار نفری مقررش کرد. با آنهم داود در پیش مردم محترم بود <span class="verse-marker">۱۴</span>و در هر کاری که می‌کرد، موفق می‌شد، زیرا خداوند با او بود. <span class="verse-marker">۱۵</span>وقتی شائول موفقیت او را در همه کارها دید، زیادتر ترسید. <span class="verse-marker">۱۶</span>اما همه مردم اسرائیل و یهودا داود را دوست داشتند، زیرا که آن‌ها را کمک و راهنمائی می‌کرد. </p>
  <h3>داود با دختر شائول ازدواج می‌کند </h3>
  <p>
    <span class="verse-marker">۱۷</span>یکروز شائول به داود گفت: «میخواهم دختر بزرگ خود، میراب را به تو بدهم که زن تو شود، ولی به یک شرط که تو باید در جنگهای خداوند با دشمنان دلاورانه بجنگی.» منظور شائول این بود که داود باید به‌دست فلسطینی‌ها کشته شود نه به‌دست خود او. <span class="verse-marker">۱۸</span>داود گفت: «من چه کسی هستم و خاندان پدرم و قوم من کیست که داماد پادشاه شوم؟» <span class="verse-marker">۱۹</span>اما وقتی داود آماده شد که با میراب، دختر شائول عروسی کند، معلوم شد که او را قبلاً به عدرئیل داده بود. </p>
  <p>
    <span class="verse-marker">۲۰</span>در عین حال، میکال، دختر دیگر شائول، عاشق داود شد. چون به شائول خبر رسید، خوشحال شد، چونکه مطابق نقشه‌اش بود. <span class="verse-marker">۲۱</span>و با خود گفت: «دختر خود را به داود می‌دهم که به اینوسیله دست فلسطینی‌ها به او برسد و او را از بین ببرند.» بنابران، شائول بار دوم به داود پیشنهاد کرد که دامادش بشود. <span class="verse-marker">۲۲</span>پس به خادمان خود گفت که این خبر خصوصی را به داود برسانند و آنها به داود بگویند: «پادشاه از تو بسیار راضی است و همه کارکنان او هم ترا دوست دارند. پس حالا باید پیشنهاد پادشاه را قبول کنی و داماد او بشوی.» <span class="verse-marker">۲۳</span>وقتی خادمان شاه، پیام او را به داود رساندند، داود به آن‌ها گفت: «آیا منِ بیچاره و مسکین قدرت و توانائی آنرا دارم که داماد پادشاه شوم؟» </p>
  <p>
    <span class="verse-marker">۲۴</span>خادمان شاه رفتند و جواب داود را به او دادند. <span class="verse-marker">۲۵</span>شائول گفت بروید و به داود بگوئید که من مهریه نمی‌خواهم. در عوض برای من صد پوست آلۀ تناسلی فلسطینی‌ها را بیاور تا از دشمنانم انتقام گرفته شود. منظور شائول این بود که داود به‌دست فلسطینی‌ها بقتل برسد. <span class="verse-marker">۲۶</span>وقتی خادمان شاه به داود خبر دادند، او این پیشنهاد را پسندید و موافقه کرد که داماد شاه بشود. پس داود پیش از زمان معین، <span class="verse-marker">۲۷</span>با سپاه خود رفت و دو صد فلسطینی را کشت و پوست آلۀ تناسلی شانرا بریده به شاه داد تا شرط او به جا آورده شود و بحیث داماد شاه قبول گردد. شائول هم دختر خود میکال را به او داد. <span class="verse-marker">۲۸</span>آنگاه شائول دانست که خداوند با داود است و مردم هم او را بسیار دوست دارند، <span class="verse-marker">۲۹</span>پس زیادتر از پیشتر از داود می‌ترسید و دشمنی و نفرت او به داود روز بروز اضافه‌تر می‌شد. </p>
  <p>
    <span class="verse-marker">۳۰</span>هر وقتیکه سپاه فلسطینی‌ها حمله می‌کرد، موفقیت داود در شکست آن‌ها زیادتر از دیگر افسران نظامی شائول بود. </p>
  <a id="c19"></a>
  <h2>فصل نوزدهم </h2>
  <h3>شائول در صدد قتل داود </h3>
  <p>
    <span class="verse-marker">۱</span>شائول به پسر خود یُوناتان و خادمان خود گفت که داود را بقتل برسانند. اما یُوناتان چون داود را دوست داشت، <span class="verse-marker">۲</span>به داود خبر داده گفت: «پدرم، شائول قصد کشتن ترا دارد. پس تا صبح مراقب خود باش. در جائی پنهان شو و خود را مخفی نگاهدار. <span class="verse-marker">۳</span>بعد من با پدرم در جائیکه تو پنهان می‌شوی می‌آیم و در بارۀ تو با او حرف می‌زنم و از نتیجۀ مذاکرۀ خود با او به تو اطلاع می‌دهم.» </p>
  <p>
    <span class="verse-marker">۴</span>یُوناتان پیش پدر خود از داود توصیف کرد و به او گفت: «خواهش می‌کنم به داود ضرری نرسانی، زیرا او هیچگاهی به تو کدام بدی نکرده است. رفتار او در مقابل تو نیک و صادقانه بوده است <span class="verse-marker">۵</span>او جان خود را بخطر انداخت و آن فلسطینی را کشت و خداوند پیروزی بزرگی نصیب اسرائیل کرد. خودت آنرا به چشم خود دیدی و خوشحال شدی. پس چرا دست خود را بخون یک بیگناه آلوده می‌کنی و می‌خواهی که داود را بی‌سبب بکشی؟» <span class="verse-marker">۶</span>شائول خواهش یُوناتان را قبول کرد و بنام خداوند قسم خورد که داود را نکشد. <span class="verse-marker">۷</span>بعد یُوناتان داود را فراخواند و همه چیز را به او گفت؛ سپس او را بحضور شائول برد و مثل سابق به وظیفۀ خود مشغول شد. </p>
  <p>
    <span class="verse-marker">۸</span>طولی نکشید که دوباره جنگ شروع شد و داود با یک حمله فلسطینی‌ها را شکست داد و آن‌ها با دادن تلفات سنگینی فرار کردند. <span class="verse-marker">۹</span>بعد یکروز شائول در خانۀ خود نشسته بود و نیزۀ خود را در دست داشت و به نوای چنگ داود گوش می‌داد که دفعتاً روح پلید از جانب خداوند بر شائول آمد. <span class="verse-marker">۱۰</span>و شائول خواست که داود را با نیزۀ خود بدیوار میخ کند، مگر داود از حضور شائول گریخت و نیزه بدیوار فرو‌رفت. او از آنجا فرار کرد و از کشته شدن نجات یافت. </p>
  <p>
    <span class="verse-marker">۱۱</span>در آنشب شائول یک تعداد مردان خود را به خانۀ داود فرستاد تا مراقب او باشند و فردای آن وقتیکه از خانه خارج شود، او را بکشند. اما میکال، زن داود از خطریکه متوجه او بود، باخبرش ساخت و گفت همین امشب از خانه خارج شو، ورنه فردا زنده نخواهی بود. <span class="verse-marker">۱۲</span>میکال داود را از راه کلکین پائین کرد و داود از خانه گریخت. <span class="verse-marker">۱۳</span>بعد میکال یک مجسمه را گرفت در بستر قرار داد و بالشی از موی بز زیر سرش گذاشت و آنرا با لحافی پوشاند. <span class="verse-marker">۱۴</span>وقتی فرستادگان شائول آمدند که او را ببرند، میکال گفت که داود مریض است. <span class="verse-marker">۱۵</span>شائول چند نفر را فرستاد و گفت: «او را در بسترش بحضور من بیاورید که او را بکشم.» <span class="verse-marker">۱۶</span>وقتی آن‌ها آمدند، دیدند که مجسمه‌ای در بستر قرار دارد و بالشی زیر سر آن بود. <span class="verse-marker">۱۷</span>شائول از میکال پرسید: «چرا مرا فریب دادی و دشمن مرا گذاشتی که برود و فرار کند؟» میکال جواب داد: «او به من گفت که یا مرا بگذار که فرار کنم یا ترا می‌کشم.» </p>
  <p>
    <span class="verse-marker">۱۸</span>به این ترتیب، داود فرار کرد و خود را سالم پیش سموئیل در رامه رساند و به او گفت که شائول چگونه با او رفتار کرد. پس سموئیل داود را با خود گرفته به نایُوت بُرد تا در آنجا زندگی کند. <span class="verse-marker">۱۹</span>و چون به شائول خبر دادند که داود در نایُوت است <span class="verse-marker">۲۰</span>باز چند نفر را فرستاد که او را دستگیر کنند. وقتی آن‌ها به آنجا آمدند، چند نفر از انبیاء را دیدند که نبوت می‌کنند و سموئیل در رأس آن‌ها ایستاده است. آنگاه روح خداوند بر فرستادگان شائول آمد و آن‌ها هم به نبوت شروع کردند. <span class="verse-marker">۲۱</span>چون شائول از واقعه خبر شد، یک تعداد دیگر را فرستاد و آن‌ها هم نبوت کردند. او برای بار سوم فرستادگانی را فرستاد که برای آنان هم همان اتّفاق افتاد‏‎.‎ <span class="verse-marker">۲۲</span>سپس خودش بطرف رامه براه افتاد. وقتی به چاه بزرگی در سیخوه رسید، از مردم پرسید: «سموئیل و داود کجا هستند؟» یکنفر جواب داد: «آن‌ها در نایُوت رامه هستند.» <span class="verse-marker">۲۳</span>در راه نایُوت روح خداوند بر او هم آمد و او هم در حالیکه در راه خود روان بود، نبوت می‌کرد تا اینکه به نایُوت رامه رسید. <span class="verse-marker">۲۴</span>او هم لباس خود را از تن کشید و در حضور سموئیل نبوت کرد. و تمام روز و شب در همانجا برهنه افتاده بود. مردم پرسیدند: «آیا شائول هم از جملۀ انبیاء است؟» </p>
  <a id="c20"></a>
  <h2>فصل بیستم </h2>
  <h3>داود و یُوناتان </h3>
  <p>
    <span class="verse-marker">۱</span>بعد داود از نایُوت رامه پیش یُوناتان آمد و گفت: «من چه کرده‌ام؟ قصور من چیست و چه گناهی پیش پدرت کرده‌ام که قصد کشتن مرا دارد؟» <span class="verse-marker">۲</span>یُوناتان گفت: «خدا نکند! کسی ترا نمی‌کشد. پدرم هیچ کار جزئی یا مهم را بدون صلاح و مشورۀ من نمی‌کند. پس چرا این کار را از من پنهان نماید؟ این امر حقیقت ندارد.» <span class="verse-marker">۳</span>داود جواب داد: «پدرت خوب می‌داند که من و تو دوست هستیم، بنابران، نخواست در این مورد چیزی به تو بگوید که مبادا غمگین شوی. بنام خداوند و بسر تو قسم است که مرگ از من فقط یک قدم فاصله دارد.» <span class="verse-marker">۴</span>یُوناتان از داود پرسید: «چه می‌خواهی که برایت بکنم؟» <span class="verse-marker">۵</span>داود جواب داد: «فردا مهتاب نو می‌شود و من باید با پدرت یکجا غذا صرف کنم، اما من فردا می‌روم و در مزرعه‌ای پنهان می‌شوم. و تا شام روز سوم در همانجا می‌مانم. <span class="verse-marker">۶</span>اگر پدرت دلیل نبودن مرا بر سر دسترخوان بپرسد، بگو که من از تو خواهش کردم تا به من اجازه بدهی که به شهر خود به بیت‌لحم بروم و در مراسم قربانی سالانه با خانوادۀ خود باشم. <span class="verse-marker">۷</span>اگر بگوید: «خوب» آنوقت می‌دانم که خطری برایم نیست. اما اگر قهر شد، آنگاه مرگ من حتمی است. <span class="verse-marker">۸</span>بنابران، از تو خواهش می‌کنم که از روی لطف به من کمک نمائی، زیرا ما قول دوستی بهم داده‌ایم. و اگر خطائی از من سرزده باشد، خودت مرا بکش، اما مرا پیش پدرت نبر.» <span class="verse-marker">۹</span>یُوناتان گفت: «باور نمیکنم! اگر می‌دانستم که پدرم قصد بدی به تو دارد، آیا به تو نمی‌گفتم؟» <span class="verse-marker">۱۰</span>داود گفت: «چطور بدانم که پدرت بالای من قهر است یا نی؟» <span class="verse-marker">۱۱</span>یُوناتان به داود گفت: «بیا که به مزرعه برویم.» و هر دو براه افتادند. </p>
  <p>
    <span class="verse-marker">۱۲</span>یُوناتان به داود گفت: «در حضور خداوند، خدای اسرائیل به تو وعده می‌دهم که فردا یا پس فردا، همراه پدرم دربارۀ تو حرف می‌زنم و فوراً به تو اطلاع می‌دهم که او در مورد تو چه فکر می‌کند. <span class="verse-marker">۱۳</span>اگر دیدم که قهر است و قصد کشتن ترا دارد، به جان خودم قسم می‌خورم که به تو خبر می‌دهم تا بتوانی بسلامتی فرار کنی و خداوند یار و نگهبان تو باشد، همانطوریکه از پدرم بوده است! <span class="verse-marker">۱۴-۱۵</span>و یادت باشد، پس از آنکه خداوند همه دشمنانت را از روی زمین محو کرد، دوستی و مهربانی خداوندی را نه تنها به من، بلکه به بازماندگانم هم نشان بدهی.» <span class="verse-marker">۱۶</span>پس یُوناتان با خاندان داود پیمان بست و داود قسم سخت خورد که اگر به عهد خود وفا نکنند، لعنت باد بر آن‌ها. <span class="verse-marker">۱۷</span>و یُوناتان دوباره داود را قسم داد و این بار بخاطر محبتی بود که با او داشت، زیرا داود را برابر جان خود دوست می‌داشت. </p>
  <p>
    <span class="verse-marker">۱۸</span>یُوناتان گفت: «فردا مهتاب نو می‌شود و چون به سر دسترخوان نباشی جایت خالی می‌باشد. <span class="verse-marker">۱۹</span>و تا پس فردا همگی از غیبت تو آگاه می‌شوند و دلیل آنرا می‌پرسند. پس مثل پیشتر در مخفی‌گاه خود، در کنار تودۀ سنگ بمان. <span class="verse-marker">۲۰</span>من می‌آیم و سه تیر به آن طرف طوری پرتاب می‌کنم که گویا هدفی را نشانه گرفته‌ام. <span class="verse-marker">۲۱</span>آنگاه یکنفر را می‌فرستم که تیرها را پیدا کند. و اگر به او بگویم: «تیر ها به این طرف تو‌اند، برو آن‌ها را بیاور.» پس بدانی که خیر و خیریت است و مطمئن باش که هیچ خطری متوجه تو نیست. <span class="verse-marker">۲۲</span>و اگر به او بگویم: «پیشتر برو، تیرها در آن طرف تو‌اند.» به این معنی است که تو باید فوراً از اینجا بروی، زیرا خدا ترا نجات داده است. <span class="verse-marker">۲۳</span>و از خدا می‌خواهم که به ما کمک کند تا به عهد و پیمان خود وفادار باشیم، زیرا که او شاهد پیمان ما بوده است.» </p>
  <p>
    <span class="verse-marker">۲۴</span>پس داود خود را در مزرعه پنهان کرد و وقتیکه مهتاب نو شد، پادشاه برای صرف غذا آماده شد <span class="verse-marker">۲۵</span>و قرار عادت بجای مخصوص خود کنار دیوار نشست. یُوناتان مقابل او قرار گرفت و اَبنیر پهلوی شائول نشست. اما جای داود خالی بود. <span class="verse-marker">۲۶</span>شائول در آنروز چیزی نگفت و گمان کرد که حادثه‌ای برای داود رُخداده است و ممکن است برای شرکت در این مراسم پاک نبوده است. بلی، حتماً همین طور است. <span class="verse-marker">۲۷</span>اما فردای آن، یعنی در روز دوم ماه، باز هم جای داود خالی بود. پس شائول از پسر خود یُوناتان پرسید: «چرا پسر یسی برای صرف غذا نمی‌آید؟ نه دیروز اینجا بود و نه امروز.» <span class="verse-marker">۲۸</span>یُوناتان جواب داد: «داود پیش من بسیار زاری کرد که به او اجازه بدهم به بیت‌لحم برود؛ <span class="verse-marker">۲۹</span>او از من خواهش کرد و گفت: «اجازه بده که بروم، زیرا خانوادۀ من می‌خواهد مراسم قربانی را برگزار کند و برادرم به من امر کرده است که در آنجا حاضر باشم. بنابران، اگر بمن لطف داری بگذار که بروم و برادرانم را ببینم.» همین دلیل او نتوانست که برای نان خوردن بحضور شاه حاضر شود.» </p>
  <p>
    <span class="verse-marker">۳۰</span>آنگاه شائول بر یُوناتان بسیار قهر شد و به او گفت: «ای ناخلف! تو پسر یسی را برای این انتخاب کردی که خود را رسوا کنی و مادرت را بی آبرو. <span class="verse-marker">۳۱</span>و تا که پسر یسی بروی زمین زنده باشد، تو به پادشاهی نمی‌رسی. پس برو و او را به نزد من بیاور و او باید کشته شود.» <span class="verse-marker">۳۲</span>و یُوناتان از پدر خود پرسید: «چرا او باید کشته شود؟ گناه او چیست؟» <span class="verse-marker">۳۳</span>آنوقت شائول نیزه‌ای را که در دست داشت بقصد کشتن او بطرف او انداخت. چون یُوناتان دانست که پدرش دست از کشتن داود نمی‌کشد، <span class="verse-marker">۳۴</span>بسیار قهر شد و از سر دسترخوان برخاست و در روز دوم ماه هم چیزی نخورد، زیرا بخاطر داود خیلی غمگین بود و پدرش هم او را خجالت داده بود. </p>
  <p>
    <span class="verse-marker">۳۵</span>صبح روز دیگر، یُوناتان با یک پسر جوان به وعده‌گاه خود، در مزرعه پیش داود رفت. <span class="verse-marker">۳۶</span>به جوان گفت: «برو تیری را که می‌زنم پیدا کن.» آن جوان در حالیکه می‌دوید، یُوناتان تیر را طوری می‌انداخت که از او دورتر می‌افتاد. <span class="verse-marker">۳۷</span>وقتی آن جوان به جائی رسید که تیر یُوناتان خورده بود، <span class="verse-marker">۳۸</span>یُوناتان از پشت سر او صدا کرد: «زود شو. عجله کن. ایستاد نشو.» جوان تیرها را جمع کرد و پیش آقای خود آمد. <span class="verse-marker">۳۹</span>اما البته آن جوان مقصد یُوناتان را نفهمید. فقط یُوناتان و داود می‌دانستند که چه می‌کنند. <span class="verse-marker">۴۰</span>بعد یُوناتان اسلحۀ خود را به آن جوان داد و به او گفت که آنرا به شهر ببرد. </p>
  <p>
    <span class="verse-marker">۴۱</span>بمجردیکه آن جوان از آنجا رفت، داود از کنار تودۀ سنگ برخاست روی بخاک افتاد و سه مرتبه سجده کرد. آندو یکدیگر را بوسیدند و یکجا بگریه افتادند. و غم و غصۀ داود زیادتر از یُوناتان بود. <span class="verse-marker">۴۲</span>یُوناتان به داود گفت: «بخیر بروی. ما بنام خداوند قسم خورده‌ایم و من و تو خود را و اولادۀ خود را برای همیشه به‌دست او سپرده‌ایم.» بعد هردو از هم جدا شدند و یُوناتان به شهر برگشت. </p>
  <a id="c21"></a>
  <h2>فصل بیست و یکم </h2>
  <h3>داود از دست شائول فرار می‌کند </h3>
  <p>
    <span class="verse-marker">۱</span>داود به نوب پیش اَخِیمَلَک رفت. وقتی اَخِیمَلَک او را دید، ترسید و پرسید: «چرا تنها آمدی و کسی همراهت نیست؟» <span class="verse-marker">۲</span>داود به اَخِیمَلَک کاهن جواب داد: «پادشاه مرا برای یک کار خصوصی فرستاده و به من امر کرده است که در بارۀ آن چیزی به کسی نگویم. و کسی نداند که چرا به اینجا آمده‌ام. و به خادمان خود گفته‌ام که در کجا منتظر من باشند. <span class="verse-marker">۳</span>پس حالا اگر چیزی داری بیاور که بخورم. تنها پنج تا نان و هر چیز دیگری که داری به من بده.» <span class="verse-marker">۴</span>کاهن به داود گفت: «ما نان دیگری نداریم، اما نان مقدس موجود است و فکر می‌کنم تو و مردانت می‌توانید بخورید؛ بشرطیکه مردانت با زنی همبستر نشده باشند.» <span class="verse-marker">۵</span>داود جواب داد: «مطمئن باش. پیش از‌آنکه ما را به مأموریتی می‌فرستند، ما اجازه نداریم به زنی نزدیک شویم. پس در صورتیکه مردان من در مأموریت‌های عادی پاک بوده‌اند؛ البته در این مأموریت پاکتر هستند.» <span class="verse-marker">۶</span>چون نان عادی موجود نبود، کاهن از نان مقدس، یعنی از نانیکه بحضور خداوند تقدیم شده بود، به او داد. آن نان در همان روز تازه و گرم از تنور به عوض نان باسی در آنجا گذاشته شده بود. </p>
  <p>
    <span class="verse-marker">۷</span>در همان روز تصادفاً یکی از گماشتگان شائول برای مراسم طهارت در آنجا آمده بود. نام او دواِغ ادومی بود و سرکردگی چوپانهای شائول را به عهده داشت. </p>
  <p>
    <span class="verse-marker">۸</span>داود از اَخِیمَلَک پرسید: «آیا در اینجا نیزه یا شمشیری داری؟ بخاطریکه این مأموریت یک امر فوری و ضروری بود وقت آنرا نداشتم که شمشیر یا اسلحه‌ای با خود بیاورم.» <span class="verse-marker">۹</span>کاهن گفت: «شمشیر جُلیات فلسطینی که تو او را در درۀ اِیلا کشتی، در پارچه‌ای پیچیده و در الماری لباس کاهنان قرار دارد. اگر آن شمشیر بدردت می‌خورد، برو آنرا بگیر، زیرا من اسلحۀ دیگری ندارم.» داود گفت: «از این چه بهتر؛ آنرا به من بده.» </p>
  <p>
    <span class="verse-marker">۱۰</span>داود همان روز از آنجا هم از ترس شائول فرار کرد و پیش اَخیش، پادشاه جَت رفت. <span class="verse-marker">۱۱</span>خادمان اَخیش به او گفتند: «آیا این شخص داود، پادشاه کشورش نیست؟ آیا به افتخار او ساز و رقص نمی‌کردند و نمی‌خواندند که: شائول هزاران نفر را کشته است و داود ده هزاران نفر را؟» </p>
  <p>
    <span class="verse-marker">۱۲</span>وقتی داود سخنان آن‌ها را شنید، از اَخیش، پادشاه جَت بسیار ترسید. <span class="verse-marker">۱۳</span>پس دفعتاً وضع خود را تغییر داده خود را به دیوانگی زد. به دروازه‌ها خط می‌کشید و آب دهنش از ریشش می‌چکید. <span class="verse-marker">۱۴</span>آنگاه اَخیش به خادمان خود گفت: «این شخص دیوانه است. چرا او را پیش من آوردید؟ <span class="verse-marker">۱۵</span>دیوانه در اینجا کم است که این شخص را هم آوردید که برای من دیوانگی کند؟ و مجبور هستم که او را به خانۀ خود بپذیرم؟» </p>
  <a id="c22"></a>
  <h2>فصل بیست و دوم </h2>
  <h3>قتل کاهنان </h3>
  <p>
    <span class="verse-marker">۱</span>داود از آنجا هم فرار کرد و در مغارۀ عدولام پناه برد. وقتی برادران و دیگر اعضای خانوادۀ پدرش خبر شدند، همه بدیدن او رفتند. <span class="verse-marker">۲</span>بعد هر کس دیگر به آنجا آمد. کسانیکه تنگدست بودند، آنهائی که از قرضداری شکایت داشتند و مردمیکه از زندگی ناراضی بودند، همگی بدور او جمع شدند. و داود سرکرده و راهنمای آن‌ها شد. تعداد مردمیکه به آنجا آمدند در حدود چهار صد نفر بود. </p>
  <p>
    <span class="verse-marker">۳</span>بعد داود از آنجا به مِصفۀ موآب رفت و به پادشاه موآب گفت: «خواهش می‌کنم به پدر و مادرم اجازه بدهی که پیش تو بمانند، تا وقتیکه بدانم خداوند برای من چه می‌کند.» <span class="verse-marker">۴</span>پس او پدر و مادر خود را پیش پادشاه موآب برد و در تمام مدتیکه داود در پناهگاه بود، آن‌ها نزد او ماندند. <span class="verse-marker">۵</span>یکروز جاد نبی به داود گفت: «از پناهگاهت بیرون شو به کشور یهودا برو.» پس داود آنجا را ترک کرد و به جنگل حارث رفت. </p>
  <p>
    <span class="verse-marker">۶</span>به شائول خبر رسید که داود با مردان خود به یهودا آمده‌اند. شائول در آن وقت در جِبعَه بر تپه‌ای زیر یک درخت بلوط نشسته بود. نیزه در دست داشت و محافظینش بدور او ایستاده بودند. <span class="verse-marker">۷-۸</span>شائول به آنهائی که بدور او ایستاده بودند گفت: «شما مردم بنیامین، بشنوید! آیا پسر یسی به شما وعدۀ زمین و باغ انگور و مقام و منصب نظامی را داده است که همۀ تان بر ضد من همدست شده‌اید؟ وقتی پسر من با پسر یسی متفق شد، کسی به من اطلاع نداد. دل هیچ کس بحال من نسوخت و هیچکدام تان تا به امروز خبر نداد که پسرم نوکر خودم را تشویق به کشتن من کرد.» <span class="verse-marker">۹</span>دواِغ ادومی که با خادمان شائول ایستاده بود جواب داد: «من پسر یسی را دیدم که به نوب، پیش اَخِیمَلَک پسر اَخیتُوب آمد. <span class="verse-marker">۱۰</span>و اَخِیمَلَک دربارۀ او از خداوند مشوره خواست و بعد به او آذوقه و همچنین شمشیر جُلیات فلسطینی را داد.» </p>
  <p>
    <span class="verse-marker">۱۱</span>شائول فوراً اَخِیمَلَک کاهن، پسر اَخیتُوب را با تمام خانوادۀ پدرش که کاهنان نوب بودند، بحضور خود خواست. <span class="verse-marker">۱۲</span>شائول گفت: «بشنو، ای اَخِیمَلَک پسر اَخیتُوب!» او جواب داد: «بفرمائید آقا، من در خدمت شما هستم.» <span class="verse-marker">۱۳</span>شائول از او پرسید: «چرا تو و پسر یسی بر ضد من همدست شدید و تو به او آذوقه و شمشیر دادی و از طرف او با خداوند مشوره کردی که حالا بر علیه من برخاسته و منتظر فرصت مناسب است تا مرا بکشد؟» <span class="verse-marker">۱۴</span>اَخِیمَلَک در جواب شاه گفت: «در بین خادمانت چه کسی مثل داود وفادار و صادق است؟ برعلاوه او داماد شاه و همچنین فرمانده گارد سلطنتی و شخص محترمی در خاندان سلطنتی است! <span class="verse-marker">۱۵</span>و این، بار اول نیست که من دربارۀ او با خداوند مشوره کردم! خدا نکند که من و خانواده‌ام خیال بدی دربارۀ پادشاه داشته باشیم و او نباید ما را متهم سازد. من دربارهٔ این موضوع هیچ چیزی نمی‌دانم.» <span class="verse-marker">۱۶</span>پادشاه گفت: «اَخِیمَلَک، تو و خاندان پدرت سزاوار مردن هستید.» <span class="verse-marker">۱۷</span>آنگاه به محافظینی که بدور او ایستاده بودند، گفت: «بگیرید این کاهنان خداوند را بکشید، زیرا با داود همدست هستند. اینها خبر داشتند که داود از من فرار می‌کند، ولی با آنهم به من اطلاع ندادند!» اما محافظین نخواستند که دست خود را بر کاهنان خداوند بالا کنند. <span class="verse-marker">۱۸</span>پس پادشاه به دواِغ ادومی گفت: «تو برو آن‌ها را بکش.» دواِغ قبول کرد و کاهنان خداوند را کشت. تعداد آن‌ها هشتاد و پنج نفر بود و همه لباس کاهنی در بر داشتند. <span class="verse-marker">۱۹</span>بعد به نوب که شهر کاهنان بود، رفت و خانواده‌های کاهنان را از مرد و زن گرفته تا اطفال و کودکان شیرخوار همه را کشت. حتی گاو، خر و گوسفند شانرا هم زنده نگذاشت. </p>
  <p>
    <span class="verse-marker">۲۰</span>اما یکی از پسران اَخِیمَلَک پسر اَخیتُوب که ابیاتار نام داشت، از آنجا گریخت و پیش داود رفت. <span class="verse-marker">۲۱</span>و به داود گفت که شائول تمام کاهنان خداوند را کشت. <span class="verse-marker">۲۲</span>داود به ابیاتار گفت: «در همان روزیکه دواِغ ادومی را در نوب دیدم، دانستم که او به شائول خبر می‌دهد. و من مسئول مرگ خاندان پدرت هستم. <span class="verse-marker">۲۳</span>تو در همین جا پیش من بمان و نترس. هرکسیکه قصد کشتن ترا داشته باشد، قصد کشتن مرا هم دارد. لهذا بودن تو همراه من برایت خطری ندارد.» </p>
  <a id="c23"></a>
  <h2>فصل بیست و سوم </h2>
  <h3>نجات ساکنان قَعِیله </h3>
  <p>
    <span class="verse-marker">۱</span>یکروز به داود خبر رسید که فلسطینی‌ها به قَعِیله برای جنگ آمده و به چور و چپاول خرمنها پرداخته‌اند. <span class="verse-marker">۲</span>داود از خداوند پرسید: «میخواهی بروم و بر فلسطینی‌ها حمله کنم؟» خداوند به داود فرمود: «بلی، برو آن‌ها را شکست بده و قعیله را آزاد کن.» <span class="verse-marker">۳</span>اما همراهان داود گفتند: «ما در اینجا در یهودبه در ترس و بیم بسر می‌بریم، پس چطور می‌توانیم به قعیله برویم و با لشکر فلسطینی‌ها بجنگیم؟» <span class="verse-marker">۴</span>آنگاه داود دوباره از خداوند سوال کرد و خداوند جواب داد: «برخیز و به قعیله برو. من به تو کمک می‌کنم که فلسطینی‌ها را شکست بدهی.» <span class="verse-marker">۵</span>پس داود و مردان او به قعیله رفتند و با فلسطینی‌ها جنگیدند و تلفات سنگین جانی به آن‌ها رساندند و رمه و گلۀ آن‌ها را تاراج کرده با خود آوردند و به این ترتیب، داود مردم قعیله را نجات داد. </p>
  <p>
    <span class="verse-marker">۶</span>وقتیکه ابیاتار، پسر اَخِیمَلَک پیش داود به قعیله فرار کرد، ایفود را با خود برد. <span class="verse-marker">۷</span>کسی به شائول خبر داد که داود به قعیله آمده است. شائول گفت: «خوب شد! خداوند او را به‌دست من داد، زیرا با آمدن به داخل چهار دیوار این شهر، خودش خود را بدام انداخت.» <span class="verse-marker">۸</span>پس شائول همه مردم را جلب کرد که به قعیله لشکرکشی کنند و داود و همراهان او را دستگیر نمایند. <span class="verse-marker">۹</span>داود دانست که شائول نقشۀ شیطانی برای او کشیده است، بنابران، به ابیاتار کاهن گفت: «ایفود را برای من بیاور.» <span class="verse-marker">۱۰</span>آنگاه داود دعا کرده گفت: «خداوندا، خدای اسرائیل، بنده‌ات شنیده است که شائول خیال دارد به قعیله بیاید و بخاطر من شهر را خراب کند. <span class="verse-marker">۱۱</span>آیا مردم قعیله مرا به‌دست او تسلیم می‌کنند؟ آیا قراریکه بنده‌ات شنیده است، شائول به اینجا می‌آید؟ خداوندا، خدای اسرائیل، از تو تمنا می‌کنم که بنده‌ات را از همه چیز آگاه سازی.» خداوند فرمود: «بلی، او اینجا می‌آید.» <span class="verse-marker">۱۲</span>داود پرسید: «آیا مردم قعیله مرا و همراهانم را به‌دست شائول تسلیم می‌کنند؟» خداوند جواب داد: «بلی می‌کنند.» <span class="verse-marker">۱۳</span>آنگاه داود با مردان خود که تعداد شان در حدود ششصد نفر بود از قعیله حرکت کردند و شهر بشهر می‌گشتند. چون شائول خبر شد که داود فرار کرده است، از رفتن به قعیله دست کشید. </p>
  <h3>داود در کوهستان </h3>
  <p>
    <span class="verse-marker">۱۴</span>در وقتیکه داود در استحکامات بیابان در کوهستانات زیف زندگی می‌کرد، شائول همه روزه در جستجوی او بود، ولی خداوند نمی‌خواست که داود به‌دست شائول بیفتد. </p>
  <p>
    <span class="verse-marker">۱۵</span>داود بخاطریکه شائول برای کشتن او آمده بود، بسیار می‌ترسید. داود در بیابان زیف در جنگل ساکن بود. <span class="verse-marker">۱۶</span>در همان وقت یُوناتان، پسر شائول برای دیدن او در آنجا رفت و او را تشویق کرد که از محافظت مطمئن باشد. <span class="verse-marker">۱۷</span>و به او گفت: «نترس! زیرا پدرم، شائول هرگز ترا یافته نمی‌تواند. تو به مقام سلطنت اسرائیل می‌رسی و من شخص دوم در دربار تو می‌شوم. پدرم هم اینرا می‌داند.» <span class="verse-marker">۱۸</span>بعد آندو پیمان دوستی خود را تازه کردند و داود در جنگل ماند و یُوناتان به خانۀ خود برگشت. </p>
  <p>
    <span class="verse-marker">۱۹</span>در عین زمان مردم زیف پیش شائول در جِبعَه رفتند و به گفتند: «ما می‌دانیم که داود در کجا پنهان شده است. او در استحکامات جنگل در کوهستان حَخیله بسر می‌برد. <span class="verse-marker">۲۰</span>پس ای پادشاه، با ما بیائید و ما وظیفۀ خود می‌دانیم که او را به‌دست تان تسلیم کنیم تا آرزوی دیرینۀ تان برآورده شود.» <span class="verse-marker">۲۱</span>شائول گفت: «خداوند به شما برکت بدهد. می‌دانم که بر من مهربان و دلسوز هستید. <span class="verse-marker">۲۲</span>بروید زیادتر تحقیق کنید تا مطمئن شوم و پناهگاه دقیق او را معلوم کنید و بپرسید که چه کسی او را دیده است، زیرا شنیده‌ام که یک شخص بسیار حیله‌باز است. <span class="verse-marker">۲۳</span>وقتی مخفی‌گاه او را پیدا کردید، به من اطلاع بدهید بعد من همراه شما می‌روم و اگر در این سرزمین باشد در بین هزاران نفر او را پیدا می‌کنم.» <span class="verse-marker">۲۴</span>آنگاه همه برخاستند، پیش از شائول براه افتادند. </p>
  <p>در این وقت داود و همراهان او در بیابان معون واقع در عربه در جنوب صحرا بودند. <span class="verse-marker">۲۵</span>شائول و مردان او به سراغ او رفتند. وقتی داود از آمدن شائول به زیف خبر شد، او و همراهانش در بیابان معون در جنوب صحرا دورتر رفتند. اما شائول در تعقیب او بود. <span class="verse-marker">۲۶</span>حالا شائول در یک طرف کوه بود و داود در طرف دیگر آن. هرقدر که داود و همراهانش عجله می‌کردند که از شائول دورتر شوند، شائول و مردانش برای دستگیری آن‌ها نزدیکتر می‌شدند. <span class="verse-marker">۲۷</span>در همین اثنا قاصدی آمد و به شائول گفت: «فوراً برو که فلسطینی‌ها به کشور حمله آورده‌اند.» <span class="verse-marker">۲۸</span>بنابران، شائول دست از تعقیب داود کشید و برای مقابله با فلسطینی‌ها رفت. بیاد بود آنروز آنجا را «صخرۀ فرار» نامیدند. <span class="verse-marker">۲۹</span>و داود از آنجا رفت و در استحکامات عین جَدی سکونت اختیار کرد. </p>
  <a id="c24"></a>
  <h2>فصل بیست و چهارم </h2>
  <h3>داود از کشتن شائول چشم می‌پوشد </h3>
  <p>
    <span class="verse-marker">۱</span>وقتی شائول از جنگ با فلسطینی‌ها بازگشت، به او خبر دادند که داود در بیابان عین جَدی رفته است. <span class="verse-marker">۲</span>پس شائول با یک سپاه خاص سه هزار نفری برای یافتن داود و همراهانش در بین صخره‌ها و بزهای کوهی به جستجو پرداخت. <span class="verse-marker">۳</span>در سر راه خود در کنار سرک، طویله هائی را دیدند که نزدیک به مغاره‌ای بود. شائول برای قضای حاجت در آن مغاره رفت. از قضا داود و مردان او هم در درون آن پنهان شده بودند. <span class="verse-marker">۴</span>همراهان داود به او گفتند: «امروز روزی است که خداوند فرمود: من دشمنت را بدستت می‌سپارم و هر چه که دلت بخواهد با او معامله کن!» آنگاه داود برخاست و آهسته رفت و دامن ردای شائول را برید. <span class="verse-marker">۵</span>اما بعداً وجدانش ناراحت شد که چرا دامن ردای شائول را برید. <span class="verse-marker">۶</span>و به همراهان خود گفت: «من نباید این کار را می‌کردم، زیرا گناه بزرگی را مرتکب شدم که به پادشاه برگزیدۀ خداوند چنین بی‌احترامی کردم.» <span class="verse-marker">۷</span>و سخنان داود به همراهانش اخطاریه‌ای بود که اجازه ندارند به شائول ضرری برسانند. بعد شائول از مغاره خارج شد و براه خود رفت. </p>
  <p>
    <span class="verse-marker">۸</span>داود هم برخاست و از مغاره بیرون رفت و از پشت سر شائول صدا کرد: «آقای من، ای پادشاه!» وقتیکه شائول به عقب نگاه کرد، داود خم شد و تعظیم کرد <span class="verse-marker">۹</span>و به شائول گفت: «چرا به حرف مردم که می‌گویند من می‌خواهم به تو ضرر برسانم، گوش می‌دهی؟ <span class="verse-marker">۱۰</span>امروز به چشم خود دیدی که حقیقت ندارد، زیرا خداوند در آن مغاره ترا به‌دست من داد و حتی بعضی از همراهانم مرا تشویق کردند که ترا بکشم، اما من بر تو رحم کردم و گفتم که هرگز دست خود را بر آقای خود بلند نمی‌کنم، زیرا که او پادشاه برگزیدۀ خداوند است. <span class="verse-marker">۱۱</span>ببین آقای عزیزم، که در دست من چیست. این یک پارچۀ ردای تو است که از دامن آن بریدم، ولی ترا نکشتم. پس باید بدانی و یقین کنی که من قصد ندارم به تو صدمه‌ای برسانم. من هیچ گناهی نکرده‌ام، اما تو برای کشتن من در همه جا بدنبال من بوده‌ای. <span class="verse-marker">۱۲</span>خداوند بین من و تو قاضی باشد و خداوند انتقام مرا از تو بگیرد. من با تو کاری ندارم. <span class="verse-marker">۱۳</span>مَثَل قدیم می‌گوید: «کار بد از مردم بد سر می‌زند.» باوجود بدی‌هائی که در حق من کرده‌ای، من قصد ندارم که به تو بدی کنم. <span class="verse-marker">۱۴</span>و پادشاه اسرائیل چه کسی را می‌خواهد دستگیر کند؟ و به دنبال چه کسی است؟ آیا مجبور است که وقت خود را برای یافتن کسیکه مثل یک سگ مرده و یا یک کیک ناچیز است تلف کند؟ <span class="verse-marker">۱۵</span>خداوند داور ما باشد و دعوای ما را فیصله کند و مرا از شر تو نجات بدهد.» </p>
  <p>
    <span class="verse-marker">۱۶</span>وقتی داود سخنان خود را تمام کرد، شائول گفت: «داود فرزندم، این تو هستی؟» آنگاه شائول به آواز بلند گریه کرد <span class="verse-marker">۱۷</span>و به داود گفت: «تو نسبت به من شخص بهتری هستی. تو بدی مرا با خوبی جواب دادی. <span class="verse-marker">۱۸</span>بلی، امروز به من ثابت شد که تو چه احسان بزرگی در حق من کردی. زیرا خداوند مرا به‌دست تو سپرد، ولی تو مرا نکشتی. <span class="verse-marker">۱۹</span>این تو بودی که دشمنت به‌دست تو افتاد، اما تو او را گذاشتی که بی‌خطر پی کار خود برود. پس دعا می‌کنم که خداوند بخاطر این احسانی که امروز در حق من کردی به تو اجر بدهد. <span class="verse-marker">۲۰</span>حالا می‌دانم که تو واقعاً به پادشاهی می‌رسی و بنای سلطنت اسرائیل به‌دست تو است. <span class="verse-marker">۲۱</span>پس بنام خداوند قسم بخور که بعد از من خانواده‌ام را از بین نبری و نام مرا از خانوادۀ پدرم محو نکنی.» <span class="verse-marker">۲۲</span>داود قسم خورد و وعده داد. بعد شائول بخانۀ خود رفت و داود و همراهانش به مغاره برگشتند. </p>
  <a id="c25"></a>
  <h2>فصل بیست و پنجم </h2>
  <h3>وفات سموئیل </h3>
  <p>
    <span class="verse-marker">۱</span>بعد از مدتی سموئیل درگذشت و تمام قوم اسرائیل برای مراسم عزاداری جمع شدند. بعد او را در آرمگاه آبائی‌اش بخاک سپردند. </p>
  <h3>داود و زن نابال </h3>
  <p>بعد داود هم به بیابان فاران رفت. <span class="verse-marker">۲</span>شخص ثروتمندی در معون زندگی می‌کرد که دارای املاکی در کَرمَل بود. او سه هزار گوسفند و یک هزار بز داشت و در وقت پشم‌چینی در کَرمَل بود. <span class="verse-marker">۳</span>نام او نابال بود زنش اَبِیجایَل نام داشت که یک زن فاضل و از زیبائی کاملی برخوردار بود، ولی نابال یک مرد سنگدل و بدخو و از خاندان کالیب بود. <span class="verse-marker">۴</span>در بیابان به داود خبر دادند که نابال پشم گوسفندان خود را می‌چیند. <span class="verse-marker">۵</span>پس داود ده نفر از جوانان همراه خود را به کَرمَل پیش او فرستاد <span class="verse-marker">۶</span>و گفت: «سلام مرا به او برسانید و بگوئید از خداوند سلامتی‌ات را می‌خواهم و خداوند به خاندان و دارائی‌ات برکت بدهد. <span class="verse-marker">۷</span>شنیدم که در آنجا برای پشم‌چینی آمده‌ای. وقتیکه چوپانهایت در اینجا بودند، ما به آن‌ها آزاری نرساندیم و تا زمانیکه در کَرمَل بودند، هیچ چیز شان گم نشد. <span class="verse-marker">۸</span>از خادمانت بپرس و آن‌ها حرف مرا تصدیق می‌کنند. حالا آرزو می‌کنم که به فرستادگان من احسان کنی، زیرا امروز برای ما یک روز خوش و فرخنده است. پس هر چیزیکه داده می‌توانی به فرزند و خدمتگارت، داود بده.» </p>
  <p>
    <span class="verse-marker">۹</span>فرستادگان داود رفتند و پیام او را به نابال رسانده منتظر جواب ماندند. <span class="verse-marker">۱۰</span>نابال پرسید: «داود کیست؟ پسر یسی چه کاره است؟ حالا وقتی شده است که بسیاری از نوکرها بادارهای خود را ترک می‌کنند. <span class="verse-marker">۱۱</span>پس آیا مجبور هستم که نان و آب و گوشت را از مزدورانی که پشم گوسفندانم را می‌چینند، بگیرم و به اشخاصیکه نمی‌دانم از کجا آمده‌اند، بدهم؟» <span class="verse-marker">۱۲</span>قاصدان داود برگشتند و به او گزارش دادند که نابال چه گفت. <span class="verse-marker">۱۳</span>آنگاه داود به همراهان خود گفت: «همۀ تان شمشیر را به کمر ببندید.» همگی شمشیرهای خود را گرفتند و چهارصد نفر شان بدنبال داود رفتند، اما دو صد نفر شان برای پهره‌داری همانجا ماندند. </p>
  <p>
    <span class="verse-marker">۱۴</span>یکی از خدمتگاران نابال به اَبِیجایَل گفت: «داود چند نفر را از بیابان فرستاد که سلام او را به آقای ما بگوید اما او آن‌ها را تحقیر کرد. <span class="verse-marker">۱۵</span>در حالیکه آن‌ها به ما خوبی کرده بودند و تا وقتیکه در صحرا با آن‌ها یکجا بودیم، ضرری ندیدیم و چیزی از ما گم نشد. <span class="verse-marker">۱۶</span>روز و شب مثل دیواری از ما و گوسفندان ما محافظت می‌کردند. <span class="verse-marker">۱۷</span>حالا بهتر است که هرچه زودتر یک فکری بکنی، ورنه بلائی بر سر آقای ما و تمام خاندان او خواهد آمد. و آقای ما به حدی خودخواه است که کسی نمی‌تواند با او کلمه‌ای حرف بزند.» </p>
  <p>
    <span class="verse-marker">۱۸</span>آنگاه اَبِیجایَل فوراً برخاسته دو صد تا نان، دو مشک شراب، پنج گوسفند پخته، پنج پیمانه غلۀ بریان، یکصد کیک کشمشی و دو صد کیک انجیر را مهیا کرده بر خرها بار کرد <span class="verse-marker">۱۹</span>و به خادمان خود گفت: «شما پیشتر از من بروید و من بدنبال تان می‌آیم.» او در اینباره به شوهر خود چیزی نگفت. <span class="verse-marker">۲۰</span>اَبِیجایَل در حالیکه بر خر سوار بود و از تپه پائین می‌شد، داود را دید که با همراهان خود به طرف او می‌آید و چند لحظه بعد پیش آن‌ها رسید. <span class="verse-marker">۲۱</span>داود گفت: «ما به ناحق از مال و دارائی این شخص در بیابان نگهبانی کردیم. وقت خود را بیهوده تلف نمودیم و نگذاشتیم که یک خس او گم شود. اما او در عوض خوبی پاداش ما را به بدی داد. <span class="verse-marker">۲۲</span>حالا قسم خورده‌ام که اگر تا صبح یک مرد از متعلقین او را زنده بگذارم لعنت خدا بر من باد.» </p>
  <p>
    <span class="verse-marker">۲۳</span>وقتی چشم اَبِیجایَل بر داود افتاد، فوراً از سر خر پائین شده روی به خاک افتاد و تعظیم کرد. <span class="verse-marker">۲۴</span>سپس به پاهایش افتاد و گفت: «همه گناه و تقصیر را من به گردن می‌گیرم. اما خواهش می‌کنم به سخنان کنیز تان گوش بدهید. <span class="verse-marker">۲۵</span>شما نباید از نابال که یک شخص پست است، دلخور باشید. او یک آدم احمق است و نام او نابال، معنی احمق را دارد. باور کنید که من فرستادگان شما را ندیدم. <span class="verse-marker">۲۶</span>حالا آقای من، طوریکه خداوند شما را از ریختن خون و گرفتن انتقام بازداشت، به حیات خداوند دعا می‌کنم که همه دشمنان تان مثل نابال ملعون باد. <span class="verse-marker">۲۷</span>من این تحفه را برای شما و همراهان تان آورده‌ام <span class="verse-marker">۲۸</span>و آرزومندم که اگر آمدن کنیز تان به اینجا گستاخی باشد، او را ببخشید. و یقین دارم که خداوند سلطنت خاندان آقایم را جاویدان می‌کند، زیرا او جنگ خداوند را پیش می‌برد. و تا که زنده هستید کار خطائی از شما سر نمی‌زند. <span class="verse-marker">۲۹</span>و اگر کسی در پی آزار شما باشد و قصد کشتن شما را کند، خداوند شما را در پناه خود طوری حفظ می‌کند که گویا در شکم مادر هستید و جان دشمنان تانرا مثل سنگ فلاخن از بدن شان دور می‌اندازد. <span class="verse-marker">۳۰-۳۱</span>و وقتیکه خداوند همه چیزهای خوبی را که وعده کرده است در حق شما انجام داد و شما را به مقام سلطنت اسرائیل رساند، وجدان تانرا بخاطر گرفتن انتقام از دشمنان و ریختن خون آن‌ها ناآرام نسازید. و بعد از‌آنکه خداوند احسان خود را در حق شما کرد، این کنیز تانرا بیاد بیاورید.» </p>
  <p>
    <span class="verse-marker">۳۲</span>داود گفت: «خداوند، خدای اسرائیل متبارک باد که ترا امروز پیش من فرستاد. <span class="verse-marker">۳۳</span>آفرین بر تو که احتیاط بخرج دادی و مرا از ریختن خون و گرفتن انتقام بازداشتی! <span class="verse-marker">۳۴</span>ورنه من بنام خداوند، خدای اسرائیل که مرا نگذاشت به تو صدمه‌ای برسانم و اگر تو پیش من نمی‌آمدی، قسم خورده بودم که تا صبح یکنفر از مردان نابال را هم زنده نگذارم.» <span class="verse-marker">۳۵</span>بعد داود چیزهائی را که اَبِیجایَل آورده بود گرفت و به او گفت: «برو به خانه‌ات و خدا نگهدارت. من عرضت را شنیدم و خواهشت را قبول کردم.» </p>
  <p>
    <span class="verse-marker">۳۶</span>وقتی اَبِیجایَل پیش نابال برگشت، دید که او جشن شاهانه‌ای در خانه برپا کرده و سرخوش و مست بود. <span class="verse-marker">۳۷</span>اَبِیجایَل تا صبح به او چیزی نگفت. وقتی صبح شد و نشئۀ شراب از سرش پرید، زنش ماجرا را به او گفت. دفعتاً قلب نابال ایستاد و مثل سنگ بی‌حرکت ماند. <span class="verse-marker">۳۸</span>و برای ده روز به همین حال بود و بعد خداوند به زندگی‌اش خاتمه داد. </p>
  <p>
    <span class="verse-marker">۳۹</span>وقتی داود از مرگ نابال خبر شد گفت: «خداوند متبارک باد که انتقام توهینی را که او به من کرد، از او گرفت و نگذاشت که از من کدام خطائی سربزند. و خداوند سزای عمل بد او را به او داد.» بعد داود به اَبِیجایَل پیغام فرستاد و پیشنهاد کرد که زن او بشود. <span class="verse-marker">۴۰</span>فرستادگان داود پیش اَبِیجایَل به کَرمَل رفتند و به او گفتند: «داود ما را فرستاد که ترا پیش او ببریم تا زن او بشوی.» <span class="verse-marker">۴۱</span>اَبِیجایَل برخاست روی بخاک افتاد و گفت: «کنیزتان خدمتگاریست که آماده است پای خادمان آقای خود را بشوید.» <span class="verse-marker">۴۲</span>بعد فوراً برخاست و بر خر سوار شد و پنج کنیز خود را همراه گرفته بدنبال فرستادگان داود براه افتاد. و به این ترتیب، زن داود شد. </p>
  <p>
    <span class="verse-marker">۴۳</span>داود با اَخِینُوعَم یِزرعیلی هم عروسی کرد و هر دو زن او شدند. <span class="verse-marker">۴۴</span>و شائول دختر خود میکال را به فِلتی پسر لایش که از باشندگان جَلیم بود، داد. </p>
  <a id="c26"></a>
  <h2>فصل بیست و ششم </h2>
  <h3>داود بازهم از کشتن شائول چشم پوشی می‌کند </h3>
  <p>
    <span class="verse-marker">۱</span>در اینوقت مردم زیف پیش شائول به جِبعَه آمده گفتند: «داود به بیابان برگشته و در تپۀ حَخیله خود را پنهان کرده است.» <span class="verse-marker">۲</span>پس شائول با سه هزار عسکر خاص به تعقیب داود به زیف رفت. <span class="verse-marker">۳</span>شائول در تپۀ حَخیله که در سر راه و در شرق بیابان بود، اردو زد. <span class="verse-marker">۴</span>داود جاسوسانی را فرستاد تا از آمدن شائول به او خبر بدهند. <span class="verse-marker">۵</span>بعد داود به اردوگاه شائول رفت و جائی را که شائول با اَبنیر پسر نیر، قوماندان سپاه، خوابیده بود پیدا کرد و دید که شائول در درون خیمه در حالیکه محافظین بدور او حلقه زده بودند، خوابیده بود. </p>
  <p>
    <span class="verse-marker">۶</span>بعد داود آمد و به اَخِیمَلَک حِتی و ابیشای پسر زِرویه، برادر یوآب گفت: «آیا کسی است که با من به اردوگاه شائول برود؟» ابیشای جواب داد: «من همراهت می‌روم.» <span class="verse-marker">۷</span>پس داود و ابیشای هنگام شب به اردوگاه شائول رفتند و دیدند که شائول در خواب بود، نیزه‌اش در زمین فرورفته و در بالای سرش قرار داشت. اَبنیر و محافظین بدور او خوابیده بودند. <span class="verse-marker">۸</span>ابیشای به داود گفت: «خداوند امروز دشمنت را به دستت داد. حالا اجازه بده که با نیزه او را به زمین بکوبم. فقط یک ضربه کافی است که او را بکشم و ضربۀ دوم ضرور نیست.» <span class="verse-marker">۹</span>داود گفت: «نی، او را نکش. زیرا هر کسیکه دست خود را بر شخص برگزیدۀ خدا دراز کند، جزا می‌بیند. <span class="verse-marker">۱۰</span>البته به خداوند قسم که‎ روزی او را می‌کشد. یا به اجل خود می‌میرد و یا در جنگ کشته می‌شود. <span class="verse-marker">۱۱</span>خدا به من دست آنرا ندهد که پادشاه برگزیدۀ خدا را بکشم! ولی یک کار می‌کنم. نیزه ایکه بالای سرش است و کوزۀ آبش را می‌گیریم و از اینجا می‌رویم!» <span class="verse-marker">۱۲</span>پس داود نیزه و کوزۀ آب شائول را از بالای سرش برداشته براه خود رفت. هیچ کسی آن‌ها را ندید، نفهمید و بیدار نشد، چون خداوند خواب سنگینی بر همگی آورده بود. </p>
  <p>
    <span class="verse-marker">۱۳</span>بعد داود از تپه بالا شد و به طرف دیگر آن رفت. و پس از طی مسافۀ دوری بر بالای تپه ایستاد. <span class="verse-marker">۱۴</span>آنگاه با صدای بلند خطاب به سپاه شائول و اَبنیر کرده گفت: «اَبنیر جواب بده!» او جواب داد: «تو کیستی که به پادشاه امر می‌کنی؟» <span class="verse-marker">۱۵</span>داود به اَبنیر گفت: «آیا تو مرد هستی؟ مقامی که تو داری هیچ کس دیگر در تمام اسرائیل ندارد. پس چرا از آقای خود، پادشاه بدرستی نگهبانی نمی‌کنی؟ زیرا یکنفر آمد که آقایت را بکشد، اما تو خبر نشدی. <span class="verse-marker">۱۶</span>پس کار خوبی نکردی. به خداوند زنده قسم بخاطر اینکه از آقای خود که پادشاه برگزیدۀ خداوند است، بخوبی حفاظت نکردی، سزاوار کشتن هستی. آیا می‌دانی که نیزه و کوزۀ آب پادشاه که بالای سرش بودند، کجا هستند؟» </p>
  <p>
    <span class="verse-marker">۱۷</span>شائول صدای داود را شناخت و پرسید: «این صدای تو است، داود پسرم؟» داود جواب داد: «بلی، سرورم! این صدای من است. <span class="verse-marker">۱۸</span>من چه کرده‌ام؟ گناه این خدمتگارت چیست که همیشه در تعقیبش هستی؟ از پادشاه خود تمنا می‌کنم که به عرض این بنده گوش بدهد. <span class="verse-marker">۱۹</span>اگر این عمل تو مطابق برضای خدا باشد، من قربانی تقدیم می‌کنم و بخشش می‌خواهم و اگر دسیسۀ یک انسان باشد، لعنت خداوند بر او باد! تو مرا از دیار و خانه‌ام آواره کردی که دیگر نمی‌توانم در مراسم دینی با مردم خود شرکت کنم و خدا را عبادت نمایم و در عوض، می‌خواهی بروم و خدایان بیگانه را پرستش کنم. <span class="verse-marker">۲۰</span>حالا التجا می‌کنم که نگذار خون من در دیار بیگانگان و دور از حضور خداوند بزمین بریزد. چرا پادشاه اسرائیل با این بزرگی مثل کسیکه برای شکار یک کبک به کوهها می‌رود باید به تعقیب من که مانند یک کیک ناچیز هستم، باشد؟» </p>
  <p>
    <span class="verse-marker">۲۱</span>شائول گفت: «من گناهکار هستم. داود فرزندم، برو به خانه‌ات برگرد. من دیگر آزاری به تو نمی‌رسانم، زیرا تو امروز مرا از مرگ نجات دادی. رفتار من احمقانه بود و می‌دانم که خطای بزرگی از من سر زد.» <span class="verse-marker">۲۲</span>داود گفت: «نیزه‌ات پیش من است یکی از محافظینت را بفرست که آنرا برایت بیاورد. <span class="verse-marker">۲۳</span>خداوند هر کسی را از روی صداقت و وفاداری او اجر می‌دهد. خداوند ترا امروز به‌دست من داد، اما من به تو که چون پادشاه برگزیدۀ خداوند هستی، ضرری نرساندم. <span class="verse-marker">۲۴</span>پس همانطوریکه زندگی تو پیش من عزیز است، حیات مرا هم گرامی بدار و دعا می‌کنم که خداوند مرا از اینهمه مصیبت‌ها نجات بدهد.» <span class="verse-marker">۲۵</span>شائول به داود گفت: «برکت ببینی فرزندم. تو در آینده کارهای مهمی را انجام می‌دهی و در همۀ آن‌ها موفق می‌شوی.» آنگاه داود براه خود رفت و شائول هم به خانۀ خود برگشت. </p>
  <a id="c27"></a>
  <h2>فصل بیست و هفتم </h2>
  <h3>داود در میان فلسطینی‌ها </h3>
  <p>
    <span class="verse-marker">۱</span>داود در دل خود گفت: «بالاخره یکروز به‌دست شائول کشته می‌شوم. پس بهتر است که به کشور فلسطینی‌ها فرار کنم تا شائول از یافتن من در اسرائیل مأیوس گردد و من از دستش آرام شوم.» <span class="verse-marker">۲-۳</span>پس داود با ششصد نفر از همراهان خود پیش اَخیش پسر معوک، پادشاه جَت رفت. و همراهانش هر کدام با فامیل خود و داود هم با دو زن خود، یعنی اَخِینُوعَمِ یِزرعیلی و اَبِیجایَل کَرمَلی بیوۀ نابال، در آنجا سکونت اختیار کردند. <span class="verse-marker">۴</span>خبر فرار داود به جَت، بزودی بگوش شائول رسید، بنابران، از تعقیب داود دست کشید. </p>
  <p>
    <span class="verse-marker">۵</span>یکروز داود به اَخیش گفت: «اگر اجازۀ آقای من باشد، می‌خواهم بجای پایتخت در یکی از شهر‌های اطراف زندگی کنم.» <span class="verse-marker">۶</span>اَخیش موافقه کرد، شهر صقلغ را که هنوز هم به پادشاهان یهودا متعلق است به او داد. <span class="verse-marker">۷</span>به این ترتیب، آن‌ها برای مدت یکسال و چهار ماه در بین فلسطینی‌ها زندگی کردند. </p>
  <p>
    <span class="verse-marker">۸</span>داود و همراهانش وقت خود را در حمله بر جشوریان، جَرِزیان و عمالَقه می‌گذراندند. این مردم از قدیم به اینطرف در نزدیک شور در امتداد راه مصر زندگی می‌کردند. <span class="verse-marker">۹</span>و به هر شهریکه حمله می‌بردند همه زن و مرد آنجا را می‌کشتند و گوسفند، گاو، خر، شتر و حتی لباس شان را گرفته پیش اَخیش بر‌می‌گشتند. <span class="verse-marker">۱۰</span>اَخیش می‌پرسید: «امروز بکجا حمله بردید؟» و داود جواب می‌داد: «به جنوب یهودا یا بر مردم یِرَحمئیل یا قَینی‌ها.» <span class="verse-marker">۱۱</span>داود در حمله‌های خود زن یا مردی را زنده نمی‌ماند تا مبادا به جَت بیایند و گزارش کارهای او را بدهند. و در تمام مدتیکه در کشور فلسطینی‌ها بسر می‌برد، کار او همین بود. <span class="verse-marker">۱۲</span>اَخیش حرف داود را باور می‌کرد و به این فکر بود که قوم اسرائیل بکلی از او متنفر هستند و حالا برای همیشه پیش او می‌ماند و خدمت او را می‌کند. </p>
  <a id="c28"></a>
  <h2>فصل بیست و هشتم </h2>
  <p>
    <span class="verse-marker">۱</span>در همان روز فلسطینی‌ها سپاه خود را جمع کردند تا در مقابل اسرائیل بجنگند. اَخیش به داود گفت: «تو و مردانت باید به میدان جنگ بروید و به ما کمک کنید.» <span class="verse-marker">۲</span>داود گفت: «بسیار خوب، خواهی دید که نوکرت چه کارروائی هائی خواهد کرد.» اَخیش گفت: «پس در اینصورت ترا برای همیشه بحیث محافظ خود مقرر می‌کنم.» </p>
  <h3>شائول با یک جادوگر مشوره می‌کند </h3>
  <p>
    <span class="verse-marker">۳</span>در عین حال سموئیل مرده بود و تمام قوم اسرائیل برای او ماتم گرفتند. و بعد او را در شهر خودش، در رامه بخاک سپردند. و شائول پادشاه، همه فالبین‌ها و جادوگران را از کشور اسرائیل بیرون راند. <span class="verse-marker">۴</span>فلسطینی‌ها آمدند و در شونیم اردو زدند. و شائول با سپاه خود در جِلبوع سنگر گرفت. <span class="verse-marker">۵</span>وقتی شائول سپاه عظیم فلسطینی‌ها را دید ترسید <span class="verse-marker">۶</span>و از خداوند سوال کرد که چه کند. اما خداوند جوابش را نداد ـ نه در خواب و نه بذریعۀ اوریم و نه بواسطۀ انبیاء. <span class="verse-marker">۷</span>آنگاه شائول به خادمان خود گفت: «بروید زنی را که جن داشته باشد پیدا کنید، تا پیش او رفته بپرسم که چه باید بکنم.» آن‌ها رفتند و یک زن را در عین‌دور یافتند. </p>
  <p>
    <span class="verse-marker">۸</span>پس شائول تغییر قیافه داده لباس عادی پوشید و در وقت شب به خانۀ آن زن رفت. از او خواهش کرده گفت: «بوسیلۀ جنی که داری برای من فال ببین و شخصی را که نام ببرم برایم بیاور.» <span class="verse-marker">۹</span>زن به او گفت: «تو خوب می‌دانی که شائول تمام فالگیران و جادوگران را از کشور بیرون راند. پس چطور می‌خواهی که من خود را بدام بیندازم و خود را به کشتن بدهم؟» <span class="verse-marker">۱۰</span>شائول گفت: «بنام خداوند قسم می‌خورم که از این بابت هیچ ضرری بتو نمی‌رسد.» <span class="verse-marker">۱۱</span>زن پرسید: «چه کسی را می‌خواهی که برایت بیاورم؟» او جواب داد: «سموئیل را.» <span class="verse-marker">۱۲</span>وقتی آن زن سموئیل را دید با آواز بلند فریاد کشید و به شائول گفت: «برای چه مرا فریب دادی؟ تو شائول هستی.» <span class="verse-marker">۱۳</span>پادشاه به او گفت: «چه را می‌بینی؟» زن گفت: «روحی را می‌بینم که از زمین بیرون می‌آید.» <span class="verse-marker">۱۴</span>شائول پرسید: «چه شکل دارد؟» زن جواب داد: «مرد پیری را می‌بینم که ردای پوشیده است.» آنگاه شائول دانست که او سموئیل است. پس رو بزمین خم شد و تعظیم کرد. </p>
  <p>
    <span class="verse-marker">۱۵</span>سموئیل به شائول گفت: «چرا آسایش مرا برهم زدی و مرا به اینجا آوردی؟» شائول گفت: «مشکل بزرگی دارم، زیرا فلسطینی‌ها به جنگ من آمده‌اند. خداوند مرا ترک کرده است و دیگر به سوالهای من جواب نمی‌دهد ـ نه بواسطۀ انبیاء و نه در خواب. بنابران، ترا خواستم تا به من بگوئی که چه چاره کنم.» <span class="verse-marker">۱۶</span>سموئیل گفت: «در صورتیکه می‌دانی خداوند ترا ترک کرده و دشمن تو شده است، از من چرا سوال می‌کنی؟ <span class="verse-marker">۱۷</span>خداوند طوریکه قبلاً به من گفته بود، عمل کرد. او پادشاهی را از تو گرفته و به رقیبت، داود داده است. <span class="verse-marker">۱۸</span>زیرا که تو امر خداوند را بجا نیاوردی و به عمالیق قهر و غضب او را نشان ندادی. بنابران، خداوند این روز را بر سر تو آورد. <span class="verse-marker">۱۹</span>علاوه براین، تو و قوم اسرائیل به‌دست فلسطینی‌ها اسیر می‌شوید و تو و پسرانت فردا پیش من خواهید بود. و تمام لشکر اسرائیلی بکلی نابود می‌شود.» </p>
  <p>
    <span class="verse-marker">۲۰</span>آنگاه شائول بروی زمین دراز افتاد، زیرا سخنان سموئیل او را بشدت ترساند. برعلاوه، چون تمام شب و روز چیزی نخورده بود، بیحال شده بود. <span class="verse-marker">۲۱</span>وقتی آن زن وضع پریشان شائول را دید به او گفت: «کنیزت امرت را بجا آورد و جان خود را بخطر انداخت. <span class="verse-marker">۲۲</span>حالا تمنا می‌کنم که تو هم خواهش کنیزت را بپذیر و یک چیزی بخور تا کمی قوت یافته براه خود بروی.» <span class="verse-marker">۲۳</span>اما شائول از خوردن خودداری کرده گفت: «من چیزی نمی‌خورم.» خادمانش هم با آن زن همنوا شده اصرار نمودند. پس شائول از زمین برخاسته و بر بستر نشست. <span class="verse-marker">۲۴</span>آن زن فوراً گوسالۀ چاقی را که در خانه داشت کشت. آرد را خمیر کرده نان فطیر پخت. <span class="verse-marker">۲۵</span>و بعد غذا را پیش شائول و خادمانش آورد. بعد از آنکه نان خورده شد، برخاستند و شباشب براه افتادند. </p>
  <a id="c29"></a>
  <h2>فصل بیست و نهم </h2>
  <h3>فلسطینی‌ها داود را رد می‌کند </h3>
  <p>
    <span class="verse-marker">۱</span>سپاه فلسطینی‌ها در اَفِیق جمع شد و عساکر اسرائیل در کنار چشمۀ یِزرعیل اردو زدند. <span class="verse-marker">۲</span>وقتی فرماندهان لشکر فلسطینی‌ها قطعات صد نفری و هزار نفری را رهبری می‌کردند، داود و همراهان او هم بدنبال اَخیش پادشاه می‌رفتند. <span class="verse-marker">۳</span>فرماندهان فلسطینی‌ها پرسیدند: «این عبرانیان اینجا چه می‌کنند؟» اَخیش بجواب آن‌ها گفت: «او داود خدمتگار فراری شائول، پادشاه اسرائیل است. او سالهاست که بامن بسر می‌برد. و در این مدتیکه او با من بوده است هیچ خطائی در او ندیده‌ام.» <span class="verse-marker">۴</span>اما فرماندهان فلسطینی قهر شدند و گفتند: «او را واپس بجائیکه برایش تعیین شده است بفرست. او نباید با ما به جنگ برود، مبادا بر ضد ما بجنگد. زیرا کشته شدن ما به‌دست او فرصت خوبی به او می‌دهد که اعتماد آقای خود را به‌دست آورده با او آشتی کند. <span class="verse-marker">۵</span>آیا این شخص همان داود نیست که زنهای اسرائیلی در رقصهای خود برایش می‌خواندند: شائول هزاران نفر را کشته است و داود ده‌ها هزاران نفر را؟» </p>
  <p>
    <span class="verse-marker">۶</span>بنابران اَخیش داود را بحضور خود فراخواند و گفت: «من بخداوند قسم می‌خورم که تو یک شخص صادق هستی. و از روزیکه پیش من آمدی کدام بدی از تو ندیده‌ام. من می‌خواهم تو با ما به جنگ بروی، اما رهبران سپاه نمی‌خواهند. <span class="verse-marker">۷</span>پس برگرد و بخیر و عافیت به خانه‌ات برو.» <span class="verse-marker">۸</span>داود به اَخیش گفت: «من چه کرده‌ام؟ در اینقدر مدتیکه در خدمت تو بوده‌ام آیا کدام عیبی در من دیده‌ای که مرا از جنگ کردن با دشمنان آقایم باز دارد؟» <span class="verse-marker">۹</span>اَخیش جواب داد: «من میدانم. تو در نظر من مثل فرشتۀ خدا بی‌عیب هستی، ولی با اینهم رهبران نظامی فلسطینی می‌ترسند و نمی‌خواهند که با آن‌ها به جنگ بروی. <span class="verse-marker">۱۰</span>پس می‌خواهم که صبح وقت برخیزی و بمجردیکه روشنی شود، اینجا را ترک کنی.» <span class="verse-marker">۱۱</span>بنابران، داود و همراهان او صبح وقت برخاستند و رهسپار کشور فلسطینی‌ها شدند. و سپاه فلسطینی‌ها براه خود بطرف یِزرعیل ادامه دادند. </p>
  <a id="c30"></a>
  <h2>فصل سی‌ام </h2>
  <h3>جنگ بر ضد عمالیقیان </h3>
  <p>
    <span class="verse-marker">۱</span>بعد از سه روز داود و همراهانش به صِقلَغ آمدند و دیدند که عمالیقیان به جنوب حمله کرده و شهر صِقلَغ را آتش زده‌اند. <span class="verse-marker">۲</span>و زنها و کودکان را اسیر کرده با خود برده‌اند، اما کسی را نکشته‌اند. <span class="verse-marker">۳</span>داود و همراهانش وقتی آن صحنه را دیدند و پی بردند که شهر به خاکستر تبدیل شده است و زن و پسر و دختر شانرا به اسارت برده‌اند، <span class="verse-marker">۴</span>آنقدر گریه کردند که دیگر طاقت گریه کردن برای شان نماند. <span class="verse-marker">۵</span>دو زن داود، اَخِینُوعَم یِزرعیلی و اَبِیجایَل بیوۀ نابال کَرمَلی هم در جملۀ اسیران بودند. <span class="verse-marker">۶</span>داود بسیار تشویش داشت، زیرا مردم بخاطر از دست دادن فامیل شان بی‌حد متأثر بودند و می‌گفتند که او را سنگسار کنند. اما داود از خداوند، خدای خود قوت قلب گرفت. </p>
  <p>
    <span class="verse-marker">۷</span>داود به ابیاتار کاهن، پسر اَخِیمَلَک گفت: «ایفود را برای من بیاور!» وابیاتار آنرا برایش آورد. <span class="verse-marker">۸</span>آنگاه داود از خداوند مصلحت خواسته گفت: «آیا به تعقیب آن‌ها بروم؟ آیا به آن‌ها رسیده می‌توانم؟» خداوند جواب داد: «بلی، برو به تعقیب شان. به آن‌ها می‌رسی و همه چیزی را که گرفته‌اند، دوباره به‌دست می‌آوری.» <span class="verse-marker">۹</span>پس داود و ششصد نفر همراهان او براه افتادند تا به نهر بسور رسیدند. <span class="verse-marker">۱۰</span>دوصد نفر شان آنقدر خسته شده بودند که یارای پیش رفتن را نداشتند. اما داود با چهارصد نفر دیگر براه خود ادامه داد. </p>
  <p>
    <span class="verse-marker">۱۱</span>در سر راه خود با یکنفر مصری در صحرا برخوردند و او را پیش داود آوردند. آن شخص سه شبانه روز چیزی نخورده بود، بنابران، به او نان و آب دادند که بخورد. <span class="verse-marker">۱۲</span>همچنین یک تکه از کیک انجیر و کشمش هم به او دادند. وقتیکه او سیر شد، حالش بجا آمد، زیرا سه شبانه روز نان و آب را بلب نزده بود. <span class="verse-marker">۱۳</span>داود از او پرسید: «کیستی و از کجا آمده‌ای؟» او گفت: «من یک مصری و خادم یک عمالیقی هستم. سه روز پیش مریض شدم و از همین خاطر آقایم مرا ترک کرد. <span class="verse-marker">۱۴</span>ما به جنوب و کَرِیتیان و کشور یهودا و جنوب کالیب حمله کردیم و شهر صِقلَغ را آتش زدیم و در راه بازگشت بودیم.» <span class="verse-marker">۱۵</span>داود به او گفت: «آیا می‌توانی مرا پیش آن‌ها ببری؟» او جواب داد: «اگر بنام خدا قسم بخوری که مرا نکشی و به‌دست آقایم نسپاری، من ترا پیش آن‌ها می‌برم.» </p>
  <p>
    <span class="verse-marker">۱۶</span>وقتی داود را پیش عمالیقیان برد، دید که آن‌ها بساط خود را در همه جا هموار کرده می‌خوردند و می‌نوشیدند و بخاطر آنهمه غنیمتی که از کشور فلسطینی‌ها به‌دست آورده بودند، جشن داشتند. <span class="verse-marker">۱۷</span>داود و همراهانش بر آن‌ها شبخون زدند و تا شام روز دیگر به کشتار آن‌ها پرداختند. بغیر از چهارصد نفر شان که بر شترهای خود سوار شدند و فرار کردند، کسی دیگر نتوانست که بگریزد. <span class="verse-marker">۱۸</span>داود همه چیزهائی را که عمالیقیان به غنیمت گرفته بودند، دوباره به‌دست آورد و دو زن خود را هم نجات داد. <span class="verse-marker">۱۹</span>هیچ چیز شان، نه خورد و نه بزرگ، نه پسر و نه دختر و هیچیک از مال شان کم نشده بود و همه را با خود آوردند. <span class="verse-marker">۲۰</span>داود همچنین گله و رمه را پس گرفت و مردم، آن‌ها را پیشاپیش خود می‌راندند و می‌گفتند: «اینها همه غنیمت داود است.» </p>
  <p>
    <span class="verse-marker">۲۱</span>وقتی داود به نهر بسور برگشت با آن دوصد نفریکه بخاطر خستگی نتوانستند همراه او بروند، با آغوش باز احوالپرسی کرد. <span class="verse-marker">۲۲</span>اما بعضی از اشخاص پست و بدبین که در بین همراهان داود بودند، گفتند: «چون اینها با ما نرفتند از غنیمتی که به‌دست آورده‌ایم نمی‌خواهیم چیزی به آن‌ها بدهیم. هر کدام شان زن و فرزندان خود را بگیرند و پی کار خود بروند.» <span class="verse-marker">۲۳</span>اما داود گفت: «نی، برادران، این کار را نکنید! شکرگزار باشید که خداوند ما را حفظ کرد و به ما کمک نمود که دشمن خود را شکست بدهیم. <span class="verse-marker">۲۴</span>کسی در این مورد با شما موافق نیست. هر کسی حق مساوی دارد. خواه به جنگ برود، خواه از مال و لوازم نگهداری کند.» <span class="verse-marker">۲۵</span>و داود از همان روز ببعد این قانون را در بین اسرائیل جاری ساخت که تا به امروز دوام دارد. </p>
  <p>
    <span class="verse-marker">۲۶</span>وقتی داود به صِقلَغ آمد یک حصۀ غنیمت را به دوستان و مو‌سفیدان یهودا فرستاد و به آن‌ها نوشت: «اینها تحفه ایست که از دشمنان خداوند به غنیمت گرفته‌ایم.» <span class="verse-marker">۲۷-۳۱</span>تحفه ها را به شهرهائی فرستاد که او و همراهانش به آنجا‌ها سفر کرده بودند ـ یعنی بیت‌ئیل، راموت جنوبی، یتیر، عروعیر، سفموت، اَشتَموع، راکال، شهرهای یِرَحمئیلی ها، قَینی ها، حُرما، بورعاشان، عَتاق و حبرون. </p>
  <a id="c31"></a>
  <h2>فصل سی و یکم </h2>
  <h3>مرگ شائول و پسرانش </h3>
  <h4>(همچنین در اول تواریخ ۱۰:‌۱‌-‌۱۲) </h4>
  <p>
    <span class="verse-marker">۱</span>فلسطینی‌ها باز به جنگ اسرائیل رفتند. اسرائیل شکست خورده فرار کردند و در کوه جِلبوع همگی کشته شدند. <span class="verse-marker">۲</span>سپس فلسطینی‌ها به تعقیب شائول رفتند و پسرانش، یُوناتان، اَبِیناداب و مَلکیشوع را به قتل رساندند. <span class="verse-marker">۳</span>و بعد به سراغ شائول رفتند و تیراندازان او را محاصره نموده زخمی‌اش کردند. <span class="verse-marker">۴</span>آنگاه شائول به سلاح‌بردار خود گفت: «شمشیرت را بگیر و مرا بکش، مبادا به‌دست این بیگانگان بیفتم و شکنجه‌ام کنند.» اما سلاح‌بردارش از ترس نخواست آن کار را کند. پس شائول شمشیر خود را از غلاف کشید و بر آن افتاد. <span class="verse-marker">۵</span>چون سلاح‌بردار دید که شائول مرد، او هم شمشیر خود را کشید و بر آن افتاد و او هم مرد. <span class="verse-marker">۶</span>به این ترتیب، شائول، سه پسرش و سپاه او یکجا در یک روز مردند. <span class="verse-marker">۷</span>اسرائیلی های که در سمت دیگر دره و کسانیکه در آن طرف اُردن بودند، وقتی دیدند که سپاه اسرائیل فرار کردند و شائول و پسرانش کشته شده‌اند، شهرهای خود را ترک کرده گریختند. آنگاه فلسطینی‌ها آمدند شهرهای شان را اشغال کردند. </p>
  <p>
    <span class="verse-marker">۸</span>فردای آنروز فلسطینی‌ها برای برهنه کردن اجساد کشته شدگان آمدند. و جنازه‌های شائول و پسرانش را در کوه جِلبوع یافتند. <span class="verse-marker">۹</span>سر شائول را بریدند، اسلحه‌اش را گرفتند و مژدۀ مرگ شائول را به بتخانه‌ها و مردم خود در سراسر کشور رساندند. <span class="verse-marker">۱۰</span>اسلحۀ شائول را در معبد عَشتاروت قرار دادند و جسدش را بر دیوار شهر بیت‌شان آویختند. <span class="verse-marker">۱۱</span>چون مردم یابیش جِلعاد شنیدند که فلسطینی‌ها در حق شائول چه کرده‌اند، <span class="verse-marker">۱۲</span>جنگجویان شان تمام شب راه پیمودند تا به بیت‌شان رسیدند و اجساد شائول و پسرانش را از دیوار پائین کردند و آن‌ها را سوختاندند. <span class="verse-marker">۱۳</span>بعد استخوانهای شانرا گرفته در زیر درخت بلوط در یابیش دفن کردند و برای هفت روز روزه گرفتند. </p>
  
  
  
  
  
  
  



</div>

<!-- Global site tag (gtag.js) - Google Analytics -->
<script async src="https://www.googletagmanager.com/gtag/js?id=UA-48092930-1"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'UA-48092930-1');
</script>
<!-- End Google Analytics -->

</body>
</html>